פירוש לתורה
gilad.bendor@gmail.com
(ותודה למשה מלין)

<!-- INDEX START -->
<!-- INDEX END -->

#

# מבוא למבוא - לך הקורא הרציונאלי {#מבוא-למבוא---לך-הקורא-הרציונאלי}

אומרים, שסיפור מדע בדיוני טוב, הוא סיפור נורמלי וסביר לגמרי - חוץ מפרט מומצא ולא הגיוני אחד: ומהשוני הזה נגזר כל הסיפור וכל המוזרות של העולם הבדיוני.
גם הפירוש הזה, החריג, מתבסס על הנחה אחת לא סבירה: שהטקסט נכתב בידי כותב בעל ידע עכשווי.
אם תרצו, דמינו שהטקסט נכתב על ידי פרופסור להסטוריה באוניברסיטה העברית.

הטענה היא שכותב הטקסט, בנוסף על תיעוד המאורעות המקובלים, דאג לבנות את הטקסט ואת הסימליות כך שגם יתעד מאורעות אחרים לגמרי: ההיסטוריה של העולם, ובעיקר ההיסטוריה של העם היהודי - משחר ההיסטוריה ועד ימינו והלאה.

הטענה הזאת נשמעת בעיני כל כך מופרכת - כל כך מגוחכת, שמסתמא אני עצמי הייתי נוטש את הקריאה כאן ועכשיו.
מפציר אני בך - הו קורא רציונאלי - להשעות את השיפוט לרגע...

שאלה: מה צריך לקרות כדי שנאמין ברעיון בלתי סביר?
צריך להראות שיש מציאות בלתי סבירה אפילו יותר - אלא אם כן נקבל את אותו רעיון בלתי סביר.
קח לדוגמה את תיאורית הקוואנטים. המדע לא מאמין בה כי היא סבירה (היא ממש לא). המדע מאמין בה כי היא מסבירה מציאות בלתי סבירה עוד יותר.

אם תסכים להשעות את השיפוט, ולקבל זמנית את ההנחה שהטקסט נכתב בידי כותב בעל ידע עכשווי, תגלה שהסיפור בספר בראשית ניתן להרכבה-מחדש כך שהוא מתאר את ההתפתחות של העולם התרבותי.
השאלההביקורתית המתבקשת היא: האם ניתן לבצע את אותו מהלך על, נגיד, הספר ״מלחמה ושלום״ של טולסטוי?
מן הסתם אפשר למתוח ולעוות כל טקסט כך שיראה כמשל על משהו.
איך בכלל ניתן לתת ״ציון סבירות״ לכזה פירוש?

נניח שמונח לפניך טקסט שהחבר המוכשר שלך כתב. הוא לא אמר לך אם מדובר בטקסט אלגורי שמגולל סיפור אחר לגמרי, או סתם סיפור בלי רובד נסתר.
אתה משקיע מאמצים רבים, ומצליח לפרש את הטקסט ולגלות סיפור אחר לגמרי. אך - האם החבר שלך אכן התכוון לכתוב את הסיפור שמצאת?
איך אפשר לתת ״ציון סבירות״ לפירוש שלך?

קל מאוד לפרש סיפורון קצר כמשל למשהו אחר. באמת קל מאוד. אך ככל שהסיפור ארוך יותר - כך מציאת הפירוש קשה יותר (והצלחה הופכת בלתי סבירה יותר).
ועל אותו עיקרון - קל מאוד לקחת סיפור ארוך, לשבור אותו להרבה סיפורונים קטנים, ולמצוא פירוש לכל סיפורון לחוד. ככל שהרצף הפירושי קוהרנטי ואחיד יותר - כך מציאת הפירוש קשה יותר (והצלחה הופכת בלתי סבירה יותר).

ככל שהפרמטרים הבאים חזקים יותר - כך גוברת הסבירות שהחבר שלך אכן כתב אלגוריה, ושאכן ״פיצחת״ אותה היטב:

- צורת הפירוש היא אחידה, עם ״מילון״ אחיד לתרגום בין הרובד הגלוי לנסתר, בלי ״המצאות״ מוזרות לכל סיפורון.
- המושגים במילון עצמו - הרמוניים אחד עם השני: מושגים דומים אמורים להתפרש בצורה דומה.
- הסיפור הנסתר שנוצר כתוצאה של הפעלת התרגום בעזרת אותו מילון - חייב להיות בעל רצף סיפורי ״נכון״, ולא עבר ועתיד מעורבבים.
- הסיפור הנסתר משמעותי, מלמד, מהותי. הוא סיפור ש״שווה לספר״.
- הטקסט עצמו ארוך, מפותל, ורב גוני.

וכל האמור ברובד הנסתר - אמור גם על הרובד הגלוי: ככל שהסיפור הגלוי מכיל יותר מוזרויות ואי-סדירויות (שלא קיימות ברובד הנסתר), כך עולה הסבירות לקיום רובד נסתר.

אני מקווה שאתה - קורא רציונלי שכמותך - תדע להעריך עד כמה בלתי סביר שהטקסט של חומש בראשית, שנכתב לפני אלפי שנים, מצליח ״להכיל״ את הפירוש הסיסטמטי, הקוהרנטי, והמשמעותי כל כך שלפניך.
(לדאבוני, המקטע ח:כ עד יא:כו לא מתפרש יפה).

עוד הערה, נפרדת, שמיועדת לך ורק לך - אדוני הרציונאל:
מלאכת הפרוש היא בעלת שני שלבים: התרגום לפי המילון, ואז ״הלבשה״ של התוצר על רצף ההסטוריה.
ניתן, עקרונית, ״לאהוד״ את השלב הראשון אבל להרתע מהשני. וזה לגיטימי, ואפילו מכובד. אבל: ברור לי שהלבשת הסיפור על ההיסטוריה נותנת חיוּת ורגש. ואף גם זאת - לפעמים סיפור לא ברור - כללי ואמורפי ולא משכנע - הופך למובן ועמוק מרגע שהוא מחובר להסטוריה קונקרטית. ניסיתי - ככל הניתן - ובהצלחה מוגבלת מאוד - להפריד בין שני השלבים.

# מבוא {#מבוא}

כבר אמרו חז״ל ״מעשה אבות סימן לבנים״, ולאור עיקרון זה מצאו מקבילות בין סיפורי האבות להסטוריה היהודית.
אך מעשה מדרשי זה - מקוטע הוא. מדרש הוא.

הרש״ר הירש צעד צעד נוסף בכיוון, וניסה ״לתרגם״ את הסיפורים הראשונים בספר בראשית להתפתחות האנושית.
הפירוש יפה ועמוק - אך חסר ״מילון״ אחיד, והפירוש מקיף טקסט מועט יחסית.

הפירוש שלפניך הוא נסיון ליצור ״מילון״ אחד - שיטה אחת - ובעזרתה לקרוא סיפור נסתר יפהפה ומחכים - דרך הטקסט של החומשים.
הטקסט מחולק לשלושה ״רצפים״ שבונים יחד בניין שלם:

1. בשבע ימי הבריאה מתואר תהליך ההבשלה של הנפש האנושית.
2. בסיפור בראשית עד מגדל בבל מתוארת ההתפתחות התרבותית האנושית בקווים כללים.
3. בסיפורי האבות מתוארת ההתפתחות התרבותית של העם היהודי.

העיקרון החשוב ביותר, והקשה ביותר להפנמה ולביצוע, הוא ניתוק המציאות החומרית.
תמיד ובכל מצב, כשמחלצים את הסיפור הנסתר מהטקסט - אין לקרוא את המושגים בטקסט כמושגים חמריים.
כל מושג בטקסט חייב להתפרש כאלמנט תרבותי.

כך - כל הופעה של בן אנוש מייצגת תרבות, עם תפיסת עולם יחודית.
ננסה תמיד להבין מהי אותה תרבות ומהי אותה תפיסה - דרך השם של הדמות, ודרך ההקשרים והפעולות שלה בטקסט.
תרבויות עולות וצומחות מתוך האוכלוסיה האנושית.
בשפת התורה אפשר להגיד שהאדם (התרבות) חי (משתנה ומתפתח) על האדמה (האוכלוסיה האנושית), ושהאדם נוצר מעפר (״גרגרי אנוש״ - בני האדם) ושב אל עפר (תרבות עוברת זמנה, ובני האנוש שלה נספחים ועוברים לתרבות אחרת).

גם ארץ תהיה תמיד מנותקת ממקום גיאוגרפי. ארץ מייצגת צורה תת-הכרתית ואינסטינקטיבית לחוות את העולם.
כשהתורה מתארת מעבר של איש לארץ אחרת - היא מתארת ״שינוי פרדיגמה״ - שינוי בצורה שבה התרבות מסתכלת על העולם.
ישנה אמירה - ״אתה יכול להוציא את הילדה מבני-ברק, אבל אתה לא יכול להוציא את בני-ברק מהילדה״. זאת אמירה עמוקה ומגלה לנפש האדם: אדם יכול לשנות השקפת עולם, להתכחש לאמונות ישנות ולשאוף לדברים חדשים, אבל קשה מאוד לשנות את הרובד האינסטינקטיבי: האם אני אמור לשרת את העולם או לנצלו, האם מאורעות חדשים הם בעיקר סכנה או בעיקר הזדמנות, האם אני לבד או חלק מקבוצה. זאת היא ״ארץ״.
שינוי ארץ הוא תמיד מאורע משמעותי, שיכול לקרות בתהליך בין-דורי, או עקב טראומה.

אלמנט חשוב נוסף הוא המים. מים - בהיותם נוזלים - מייצגים שינוי. אבל באופן יותר עמוק - הם מייצגים ״משהו שזורם למקום״. מים מיצגים מוטיבציה של תרבות: רצון למשהוא או פחד ממשהו.
תרבות ללא מים היא תרבות קפואה. תרבות במצוקה. תרבות מתה.
חיים הם תמיד שינוי, ומוות הוא תמיד קיפאון. כשהתורה מספרת על מוות של אדם - הרי שהתרבות שהוא מייצג איבדה את היכולת שלה להשתנות ולהסתגל (לחיות).

אלו הם ההגדרות המילוניות החשובות ביותר.
יש עוד הגדרות, עוד ״עושר לשוני״ לגלות...

סיפורי התורה - מכיוון שלעולם לא יכילו מושגים חומריים - לעולם לא יתארו מלחמה. הם כן יתארו שינויים תרבותיים שקרו כתוצאה של אותה מלחמה. חשוב להבין מה חסר בסיפור הנסתר, ומה יש בו.

נצא למסע.

#

# רצף ראשון: שבע ימי הבריאה [התפתחות הנפש האנושית] {#רצף-ראשון:-שבע-ימי-הבריאה-[התפתחות-הנפש-האנושית]}

הרצף הראשון הוא סיפור מבוא: מעבר לסיפור עצמו, הרצף הזה מבסס את המושגים העקריים ב ״מילון״ - מושגים שישמשו בהמשך לפיענוח שאר הסיפורים.
שבע ימי הבריאה הם סיפור התפתחות המחשבה האנושית: סיפור ההתפתחות המחשבתית של התינוק לאדם בוגר - מהריק המחשבתי התינוקי ועד לעולם המחשבתי של האדם הבוגר.

> א א: בְּרֵאשִׁית בָּרָא אֱלֹהִים אֵת הַשָּׁמַיִם וְאֵת הָאָרֶץ.  
> א ב: וְהָאָרֶץ הָיְתָה תֹהוּ וָבֹהוּ וְחֹשֶׁךְ עַל פְּנֵי תְהוֹם; וְרוּחַ אֱלֹהִים מְרַחֶפֶת עַל פְּנֵי הַמָּיִם.  

יש כאן שימוש במושגים שיוסברו בהמשך: שמים, ארץ, מים וחושך (תהום = מים עמוקים), ולכן כדאי לחזור ולקרוא את שני המשפטים האלה שוב בסוף הפרק:
הפסוקים האלה מתארים את ״מהלך הפתיחה״ שהוא יצירת התינוק (כלומר יצירת העולם המחשבתי של התינוק).
בשלב ראשוני זה, המחשבות הם נטולי כיוון ומטרה, אבל יש ״רוּחַ אֱלֹהִים״ כלשהיא - כלומר יש חוקיות - יש מודל כלשהו של המציאות (כפי שנראה בהמשך - אלקים מיצג הגיון וחוקיות).
כבר בשלבים המוקדמים ביותר לחיי התינוק יש למידה פרימיטיבית: תפיסות בסיסיות והתנייה.
יש מחשבות, יש רוח אלקים, יש מודל של העולם (כלומר הדמיון מסוגל ״להשלים את החסר״ - להניח הנחות לגבי המציאות ולחזות דברים שיקרו), אבל זהו: אין מודעות או תפיסות מורכבות של העולם - הכל הוא עכשיו, ואין הבנה של המושג ״אני״.

> א ג: וַיֹּאמֶר אֱלֹהִים יְהִי אוֹר; וַיְהִי אוֹר.  

״אוֹר״ מסמל התבוננות פנימית, הכרה, ואינטרוספקטיבה.
בהתבסס על היכולות השכליות שכבר קיימות (רוּחַ אֱלֹהִים), התינוק מפתח הבנה לגבי הוא עצמו. הכרה זאת היא הבסיס לכל ההתפתחויות העתידיות.
בניגוד ל״אוֹר״ - ״חֹשֶׁךְ״ הוא לא סתם היעדר של אור (כלומר חוסר הכרה) - אלא מצב הכרתי של ״אוטומט״ או פעילות אנאליטית-חיצונית בלבד: מצב שיכול להיות פעיל מאד אבל נטול התבוננות פנימית.
אפשר לחשוב על האור כשלב הראשון של התפתחות ה״תאוריה של תודעה״ (מושג בפסיכולוגיה התפתחותית): מודעות והבנה של העצמי.

> א ד: וַיַּרְא אֱלֹהִים אֶת הָאוֹר כִּי טוֹב; וַיַּבְדֵּל אֱלֹהִים בֵּין הָאוֹר וּבֵין הַחֹשֶׁךְ.  
> א ה: וַיִּקְרָא אֱלֹהִים לָאוֹר יוֹם וְלַחֹשֶׁךְ קָרָא לָיְלָה; וַיְהִי עֶרֶב וַיְהִי בֹקֶר יוֹם אֶחָד.  

ההבדלה בין האוֹר (הכרה) ובין החֹשֶׁךְ (אוטומט ואנאליטיות) היא שני ״מצבי הכרה״ שמוכרים לנו: לפעמים אנו נמצאים במקצב מחשבתי מתון ואינטרוספקטיבי (אוֹר), ולפעמים אנו חושבים מהר ומעשי (חֹשֶׁךְ). יש תקופות שבהם אנו מהרהרים הרבה, ויש תקופות שבהם ״אנחנו לא פוגשים את עצמנו״ זמן רב...

> א ו: וַיֹּאמֶר אֱלֹהִים יְהִי רָקִיעַ בְּתוֹךְ הַמָּיִם וִיהִי מַבְדִּיל בֵּין מַיִם לָמָיִם.  
> א ז: וַיַּעַשׂ אֱלֹהִים אֶת הָרָקִיעַ וַיַּבְדֵּל בֵּין הַמַּיִם אֲשֶׁר מִתַּחַת לָרָקִיעַ וּבֵין הַמַּיִם אֲשֶׁר מֵעַל לָרָקִיעַ; וַיְהִי כֵן.  
> א ח: וַיִּקְרָא אֱלֹהִים לָרָקִיעַ שָׁמָיִם; וַיְהִי עֶרֶב וַיְהִי בֹקֶר יוֹם שֵׁנִי.  

מחשבת התינוק ממשיכה להתפתח, והוא מפתח ״תאוריה של תודעה״ מתקדמת יותר - שבה יש הפרדה בין עצמו לעולם (הפרדה שלא קיימת עד גיל מסויים). ההבנה הזאת של ההפרדה נקראת ״רָקִיעַ״ או ״שָׁמָיִם״.
התינוק מפתח את היכולת להבין את ההפרדה בין מה שהוא יודע ורוצה (הַמַּיִם מִתַּחַת הַשָּׁמַיִם), למה שאחרים יודעים ורוצים (המים שמעל השמים).

> א ט: וַיֹּאמֶר אֱלֹהִים יִקָּווּ הַמַּיִם מִתַּחַת הַשָּׁמַיִם אֶל מָקוֹם אֶחָד וְתֵרָאֶה הַיַּבָּשָׁה; וַיְהִי כֵן.  
> א י: וַיִּקְרָא אֱלֹהִים לַיַּבָּשָׁה אֶרֶץ וּלְמִקְוֵה הַמַּיִם קָרָא יַמִּים; וַיַּרְא אֱלֹהִים כִּי טוֹב.  

אחרי ההכרה (אוֹר), ואחרי התפתחות ההבנה ש״אני״ זה לא ״הוא״ (רָקִיעַ), מגיעה התפתחות צפויה: התינוק מפתח אינטואיציה לגבי היחס שבינו לבין העולם - אינטואיציה שנלמדת ומתפתחת דרך רצונות שקשורים ב״אני מול העולם״.
או בשפת התורה: יש רצונות (יִקָּווּ הַמַּיִם - יִקָּווּ מלשון תקווה ורצון) מול העולם (מִתַּחַת הַשָּׁמַיִם) לכיוון מסויים (אֶל מָקוֹם אֶחָד), וכתוצאה נוצרת אינטואיציה של היחס ביני לעולם (וְתֵרָאֶה הַיַּבָּשָׁה).
מַּיִם מסמלים מחשבות מהסוג הדינאמי - מחשבות של רצון: צרכים תקוות ופחדים.
אֶרֶץ מסמלת אינטואיציה לגבי המים: ״מה יקרה עם הרצונות שלי״: האם בדרך כלל הרצונות שלי מפעילים את העולם? או שהעולם מתעלם? או שהעולם כועס?
התפתחות האֶרֶץ היא התפתחות האופי הבסיסי של התינוק - החוויה שלו לגבי מקומו בעולם.
שינוי ארץ הוא בדרך כלל תהליך איטי מאוד - אם כי ארץ יכולה להשתנות כתוצאה מטראומה - כלומר כתוצאה ממים רבים.
**כלל חשוב להמשך: ארץ תמיד מוגדרת על ידי הרצונות שיוצרים אותה.**

> א יא: וַיֹּאמֶר אֱלֹהִים תַּדְשֵׁא הָאָרֶץ דֶּשֶׁא עֵשֶׂב מַזְרִיעַ זֶרַע עֵץ פְּרִי עֹשֶׂה פְּרִי לְמִינוֹ אֲשֶׁר זַרְעוֹ בוֹ עַל הָאָרֶץ; וַיְהִי כֵן.  
> א יב: וַתּוֹצֵא הָאָרֶץ דֶּשֶׁא עֵשֶׂב מַזְרִיעַ זֶרַע לְמִינֵהוּ וְעֵץ עֹשֶׂה פְּרִי אֲשֶׁר זַרְעוֹ בוֹ לְמִינֵהוּ; וַיַּרְא אֱלֹהִים כִּי טוֹב.  
> א יג: וַיְהִי עֶרֶב וַיְהִי בֹקֶר יוֹם שְׁלִישִׁי.  

צורך מסוים יוצר ארץ מסוימת, ואותה הארץ היא מרחב שבו מתפתחים צורות מחשבה ותפיסות עולם והתנהגות ״מועילות״ (עֹשֶׂה פְּרִי). גם עולם הצומח - כמו הארץ - משתנה לאט.

לסיכום: **המים** הם הרצונות שלי ביחס לעולם.
המים מגדירים ומיצרים את **הארץ** - האינטואיציה של היחס ביני לעולם.
הארץ מצמיחה **צמחים -** שמסמל דרכים בסיסיות שדרכם אני מתבונן בעולם.
הצמחים מייצרים **אוכל** - מודל ספציפי על העולם, שמאפשר לי להתנהל בעולם ולהבין את מקומי בו.

> א יד: וַיֹּאמֶר אֱלֹהִים יְהִי מְאֹרֹת בִּרְקִיעַ הַשָּׁמַיִם לְהַבְדִּיל בֵּין הַיּוֹם וּבֵין הַלָּיְלָה; וְהָיוּ לְאֹתֹת וּלְמוֹעֲדִים וּלְיָמִים וְשָׁנִים.  
> א טו: וְהָיוּ לִמְאוֹרֹת בִּרְקִיעַ הַשָּׁמַיִם לְהָאִיר עַל הָאָרֶץ; וַיְהִי כֵן.  

עכשיו, שהילד מסגל לעצמו התנהגויות מול העולם (עולם הצומח), הוא בשל לקבל משוב מהעולם החיצוני: לקבל מהעולם החיצוני התבוננות לתוך עצמו - למשל כשההורים שמחים או כועסים כתגובה להתנהגות הילד.
או בשפת התורה: יש מנגנונים שיוצרים אניטרוספקטיבה והתבוננות עצמית (מְאוֹרֹת - כלומר יוצרי אור) שמופעלים כתוצה מהבנת האחר (בִּרְקִיעַ הַשָּׁמַיִם) - ואותם מנגנונים גורמים להתבוננות ומחשבות על מקומי בעולם וההתנהגות שלי (לְהָאִיר עַל הָאָרֶץ).

> א טז: וַיַּעַשׂ אֱלֹהִים אֶת שְׁנֵי הַמְּאֹרֹת הַגְּדֹלִים:  אֶת הַמָּאוֹר הַגָּדֹל לְמֶמְשֶׁלֶת הַיּוֹם וְאֶת הַמָּאוֹר הַקָּטֹן לְמֶמְשֶׁלֶת הַלַּיְלָה וְאֵת הַכּוֹכָבִים.  
> א יז: וַיִּתֵּן אֹתָם אֱלֹהִים בִּרְקִיעַ הַשָּׁמָיִם לְהָאִיר עַל הָאָרֶץ.  
> א יח: וְלִמְשֹׁל בַּיּוֹם וּבַלַּיְלָה וּלְהַבְדִּיל בֵּין הָאוֹר וּבֵין הַחֹשֶׁךְ; וַיַּרְא אֱלֹהִים כִּי טוֹב.  
> א יט: וַיְהִי עֶרֶב וַיְהִי בֹקֶר יוֹם רְבִיעִי.  

ההשפעה מבחוץ קיימת בשני מישורים: השפעה שגורמת לילד להתבוננות - השפעה של אור - ״הַמָּאוֹר הַגָּדֹל לְמֶמְשֶׁלֶת הַיּוֹם״. למשל ״הוא נעלב ממך - תבקש סליחה״, או ״הוא שמח מאוד כשנתת לו את הצעצוע - כל הכבוד״.
לחלופין - השפעה שגורמת לילד להסתכל על הרובד החיצוני של ההתנהגות שלו - השפעה של חושך - ״הַמָּאוֹר הַקָּטֹן לְמֶמְשֶׁלֶת הַלַּיְלָה״. למשל ״אתה חייב לסדר את החדר שלך״ או ״רוץ מהר ותן את המפתחות לאבא״.
סוג ההשפעות מבחוץ מאלץ את הילד להכנס למצב אור או חושך (מצב התבוננות או מצב עשייה), ובמידה רבה מכתיב לו מעברים בין יום ללילה: ״לִמְשֹׁל בַּיּוֹם וּבַלַּיְלָה וּלְהַבְדִּיל בֵּין הָאוֹר וּבֵין הַחֹשֶׁךְ״.
הַכּוֹכָבִים הם אין-סוף ההשפעות הקטנות מהעולם החיצוני.

> א כ: וַיֹּאמֶר אֱלֹהִים יִשְׁרְצוּ הַמַּיִם שֶׁרֶץ נֶפֶשׁ חַיָּה; וְעוֹף יְעוֹפֵף עַל הָאָרֶץ עַל פְּנֵי רְקִיעַ הַשָּׁמָיִם.  
> א כא: וַיִּבְרָא אֱלֹהִים אֶת הַתַּנִּינִם הַגְּדֹלִים; וְאֵת כָּל נֶפֶשׁ הַחַיָּה הָרֹמֶשֶׂת אֲשֶׁר שָׁרְצוּ הַמַּיִם לְמִינֵהֶם וְאֵת כָּל עוֹף כָּנָף לְמִינֵהוּ וַיַּרְא אֱלֹהִים כִּי טוֹב.  
> א כב: וַיְבָרֶךְ אֹתָם אֱלֹהִים לֵאמֹר:  פְּרוּ וּרְבוּ וּמִלְאוּ אֶת הַמַּיִם בַּיַּמִּים וְהָעוֹף יִרֶב בָּאָרֶץ.  
> א כג: וַיְהִי עֶרֶב וַיְהִי בֹקֶר יוֹם חֲמִישִׁי.  

כעת, כשהילד לומד את המורכבות של היחסים בינו לבין העולם ואיך להתנהל בעולם, הוא מתחיל לשאול את עצמו ״מי אני?״ ו״מה מקומי בחברה?״. הילד מפתח צורך בזֶהוּת.
הילד מתחיל להתנסות ולפתח תפיסות והתנהגויות מורכבות יותר.
ההתנהגויות האלה הם יותר מתוחכמות ואנאליטיות, והרבה יותר דינאמיות ובנות-שינוי מהארץ ומעולם הצומח.
בשפת התורה - ההתנהגויות האלה מוגדרות כ״חיות״ - כלומר משתנות ודינאמיות.

חיות של מים - חיות של רצון: התנהגויות שנגזרות מרצון להפעיל את העולם (יִשְׁרְצוּ הַמַּיִם שֶׁרֶץ נֶפֶשׁ חַיָּה).
צריך לבדוק האם ניתן לחשוב על חיות המים כאגו.
הַתַּנִּינִם הַגְּדֹלִים הם ההתנהגויות ה״קלאסיות״ והארכיטיפיות של האגו.

חיות של ארץ/שמים - חיות של נִראוּת, תדמית, מיצוב של האני מול החברה (וְעוֹף יְעוֹפֵף עַל הָאָרֶץ עַל פְּנֵי רְקִיעַ הַשָּׁמָיִם). העופות ״מתווכים״ בין הארץ לשמים - בין מי שאני לאיך שאני נראה.
צריך לבדוק האם ניתן לחשוב על העופות כסופר-אגו.

״פְּרוּ וּרְבוּ וּמִלְאוּ אֶת הַמַּיִם בַּיַּמִּים וְהָעוֹף יִרֶב בָּאָרֶץ״ - חיות המים והעופות הם נושאים שהאדם ממשיך להתחבט בהם כל חייו, והם עוברים השתכללות ושינוי מתמיד.

> א כד: וַיֹּאמֶר אֱלֹהִים תּוֹצֵא הָאָרֶץ נֶפֶשׁ חַיָּה לְמִינָהּ בְּהֵמָה וָרֶמֶשׂ וְחַיְתוֹ אֶרֶץ לְמִינָהּ; וַיְהִי כֵן.  
> א כה: וַיַּעַשׂ אֱלֹהִים אֶת חַיַּת הָאָרֶץ לְמִינָהּ וְאֶת הַבְּהֵמָה לְמִינָהּ וְאֵת כָּל רֶמֶשׂ הָאֲדָמָה לְמִינֵהוּ; וַיַּרְא אֱלֹהִים כִּי טוֹב.  

כעת, כשלנער יש הבנות לגבי ניהול רצונותיו (חיות המים) והבנות לגבי ניהול תדמיתו (עופות) - הוא מפתח הבנות על מהות עצמו ומהות העולם.
הנער מתמלא בתכנים של אחריות, זֶהוּת קבוצתית, ויכולות יחודיות.

> א כו: וַיֹּאמֶר אֱלֹהִים נַעֲשֶׂה אָדָם בְּצַלְמֵנוּ כִּדְמוּתֵנוּ; וְיִרְדּוּ בִדְגַת הַיָּם וּבְעוֹף הַשָּׁמַיִם וּבַבְּהֵמָה וּבְכָל הָאָרֶץ וּבְכָל הָרֶמֶשׂ הָרֹמֵשׂ עַל הָאָרֶץ.  
> א כז: וַיִּבְרָא אֱלֹהִים אֶת הָאָדָם בְּצַלְמוֹ בְּצֶלֶם אֱלֹהִים בָּרָא אֹתוֹ:  זָכָר וּנְקֵבָה בָּרָא אֹתָם.  
> א כח: וַיְבָרֶךְ אֹתָם אֱלֹהִים וַיֹּאמֶר לָהֶם אֱלֹהִים פְּרוּ וּרְבוּ וּמִלְאוּ אֶת הָאָרֶץ וְכִבְשֻׁהָ; וּרְדוּ בִּדְגַת הַיָּם וּבְעוֹף הַשָּׁמַיִם וּבְכָל חַיָּה הָרֹמֶשֶׂת עַל הָאָרֶץ.  

״גיל ההתבגרות״ הוא השלב ההתפתחותי הסוער שבו הנער מנסה לקשור את כל ה״גן חיות״ שיש לו בראש, וליצר זהות מאוחדת והרמונית.
אם עד עכשיו היה לנו ילד עם מגוון תפיסות והתנהגויות - ילד שחי בשלום יחסי עם תפיסות סותרות והתנהגויות ורצונות שלפעמים פונים לכיוונים הפוכים, הרי שעכשיו מגיע גיל ההתבגרות - שבו סתירות כאלה מייצרות מצוקה הולכת וגוברת.
זהו גיל סוער שבמהלכו נאלץ הנער לעצב מחדש חלקים בזהות שלו, בתפיסות העולם שלו, ובהתנהגויות שלו - כדי לייצר הרמוניה ואחידות פנימית (ברמה סבירה לפחות).
הזהות המאוחדת הזאת נקראת ״אָדָם״.
ובשפת התורה: המחשבה מבשילה ודורשת רציונליות (אֱלֹהִים), ולכן נוצרת זהות מאוחדת ורציונלית (נַעֲשֶׂה אָדָם בְּצַלְמֵנוּ כִּדְמוּתֵנוּ) ש״שולטת״ וממשמעת (וְיִרְדּוּ) את כל מרכיבי הזהות (בִדְגַת הַיָּם וּבְעוֹף הַשָּׁמַיִם וּבַבְּהֵמָה וּבְכָל הָאָרֶץ וּבְכָל הָרֶמֶשׂ הָרֹמֵשׂ עַל הָאָרֶץ).

> א כט: וַיֹּאמֶר אֱלֹהִים הִנֵּה נָתַתִּי לָכֶם אֶת כָּל עֵשֶׂב זֹרֵעַ זֶרַע אֲשֶׁר עַל פְּנֵי כָל הָאָרֶץ וְאֶת כָּל הָעֵץ אֲשֶׁר בּוֹ פְרִי עֵץ זֹרֵעַ זָרַע:  לָכֶם יִהְיֶה לְאָכְלָה.  
> א ל: וּלְכָל חַיַּת הָאָרֶץ וּלְכָל עוֹף הַשָּׁמַיִם וּלְכֹל רוֹמֵשׂ עַל הָאָרֶץ אֲשֶׁר בּוֹ נֶפֶשׁ חַיָּה אֶת כָּל יֶרֶק עֵשֶׂב לְאָכְלָה; וַיְהִי כֵן.  
> א לא: וַיַּרְא אֱלֹהִים אֶת כָּל אֲשֶׁר עָשָׂה וְהִנֵּה טוֹב מְאֹד; וַיְהִי עֶרֶב וַיְהִי בֹקֶר יוֹם הַשִּׁשִּׁי.  

האָדָם מיצר אוכל, או מבצע אכילה: האדם מפתח מודלים ספציפיים על העולם.
אותם תובנות - בהיותם מיוצרות ע״י האדם - הם תובנות אינטגרטיביות מתוך כלל רכיבי הזהות.
גם חיות ספציפיות יכולות ליצר אוכל, או לבצע אכילה - ובמקרה שלהם מדובר על תובנות ״מקומיות״ ופרטיות יותר.

> ב א: וַיְכֻלּוּ הַשָּׁמַיִם וְהָאָרֶץ וְכָל צְבָאָם.  
> ב ב: וַיְכַל אֱלֹהִים בַּיּוֹם הַשְּׁבִיעִי מְלַאכְתּוֹ אֲשֶׁר עָשָׂה; וַיִּשְׁבֹּת בַּיּוֹם הַשְּׁבִיעִי מִכָּל מְלַאכְתּוֹ אֲשֶׁר עָשָׂה.  
> ב ג: וַיְבָרֶךְ אֱלֹהִים אֶת יוֹם הַשְּׁבִיעִי וַיְקַדֵּשׁ אֹתוֹ:  כִּי בוֹ שָׁבַת מִכָּל מְלַאכְתּוֹ אֲשֶׁר בָּרָא אֱלֹהִים לַעֲשׂוֹת.  

השלב הבוגר הסופי של האדם הוא חיפוש התכלית.
האדם מחפש משמעות - תכלית - איזושהי ״נקודת סוף״ הרמונית אליה אפשר לשאוף ושאותה ניתן לקדש. איזושהי נקודת סוף שבה לא יהיה יותר קונפליקט בין השמים לארץ - מלחמה בין האדם לעצמו לעולם. איזושהי נקודת סוף שבה ניתן יהיה להפסיק ״לעבוד״ ולהשתנות.
הנקודה הזאת לא חייבת להיות מוגדרת במילים, והיא לא באמת קיימת, ובכל זאת היא מהדהדת לעומק חיי האדם: השאיפה לדבר נעלה שישרה תכלית על חייו ויצדיק את כל הסבל והקונפליקטים.

הערה לסיום: יש לי הרגשה שניתן לפרש את שבע ימי הבריאה כהתפתחות של חבורה אנושית קטנה - משלב התפתחותי של אינסטינקטים חברתיים בלבד, בלי משא היסטורי, לשלב של חבורה ״אנושית״ בשלה. זהו מאמץ ששווה להשקיע...

#

# רצף שני: סיפור הבריאה והאנושות [קיצור ההיסטוריה האנושית] {#רצף-שני:-סיפור-הבריאה-והאנושות-[קיצור-ההיסטוריה-האנושית]}

הרצף השני נמשך עד מגדל בבל, ומתאר בקווים כללים את הצמתים הגדולים בהתפתחות האנושית.
כל צומת כזאת מתבטאת בשינוי החוויה האנושית: האדם של לפני רואה את העולם ואת מקומו בתוכות אחרת מהאדם שאחרי.

סיפור הבריאה עסק בהתפתחות האדם הפרטי. מכאן ואילך הסיפור עובר לקבוצות ולתרבויות. הסמלים ששימשו לתאור נפש האדם - ישמשו מעתה לתאור נפש הקבוצה והתרבות.

סיפור גן העדן והגירוש ממנו, המבול ומגדל בבל מהווים יחידה אחת, מסר אחד, תשובה לשאלה אחת: ״למה העולם לא הרמוני יותר?״
המחרוזת הזאת מתארת את ההשתלשלות הטבעית שמובילה ממצב ״טבעי ונקי״ לעולם של מעמדות ושליטה, וגם את נסיונות האדם ליצר עולם הרמוני יותר.

כאמור בהקדמה, מלאכת הפרוש היא בעלת שני שלבים: התרגום לפי המילון, ואז ״הלבשה״ של התוצר על רצף ההסטוריה.
פירוש של השלב הראשון יהפוך כל סיפור ל״סיפור אנושי ארכיטיפי״, שניתן להלביש על נקודות שונות בהסטוריה: סיפור ארכיטיפי שמאפשר לנו להבין מהלכים היסטוריים מזווית חדשה, ואפילו לפרש את המציאות הקיימת באופן יותר עמוק.
אבל השלב השני נותן חוויה יותר עמוקה ומחוברת-רגשית, וגם ״מרשים״ ברמה הביקורתית (כלומר מעלה את הסבירות שכותב הטקסט היה מודע לרובד הנסתר).
ניסיתי - ככל הניתן - ובהצלחה מוגבלת מאוד - להפריד בין שני השלבים.

| ״ההלבשה״ על ההיסטוריה מתוחמת במסגרת. הערה: ההלבשה על ההיסטוריה היא במובהק אירופוצנטרית. סיבה אחת היא שאני לא בקיא בהיסטורית המזרח... |
| ----: |

# גן עדן - עולמם של הציידים/מלקטים {#גן-עדן---עולמם-של-הציידים/מלקטים}

> ב ד: אֵלֶּה תוֹלְדוֹת הַשָּׁמַיִם וְהָאָרֶץ בְּ**הִ**בָּרְאָם:  בְּיוֹם עֲשׂוֹת יְהוָה אֱלֹהִים אֶרֶץ וְשָׁמָיִם.  

וכך התפתחו (אֵלֶּה תוֹלְדוֹת) תפיסות העולם (אָרֶץ) וההשפעה ההדדית ביניהן (שָּׁמַיִם) בשחר האנושות (בְּהִבָּרְאָם).

> ב ה: וְכֹל שִׂיחַ הַשָּׂדֶה טֶרֶם יִהְיֶה בָאָרֶץ וְכָל עֵשֶׂב הַשָּׂדֶה טֶרֶם יִצְמָח:  כִּי לֹא הִמְטִיר יְהוָה אֱלֹהִים עַל הָאָרֶץ וְאָדָם אַיִן לַעֲבֹד אֶת הָאֲדָמָה.  

סיפור גן עדן מתחיל במצב ״נקי״: האנושות מורכבת מקבוצות קטנות של ציידים מלקטים, בלי מעמדות משמעותיים בתוך הקבוצה, ובלי תחרות משמעותית בין בקבוצות.
״שִׂיחַ הַשָּׂדֶה״ - (שיח = התכופפות, קמילה) תפיסות עולם של שפיפות וכניעות.
״עֵשֶׂב הַשָּׂדֶה״ - לא ברור. (אולי עשב = עצב?) תפיסות עולם של הכרח ושל הצורך בעבודה קשה.
תפיסות עולם אלו עדיין לא נוצרו כי:
״לֹא הִמְטִיר יְהוָה אֱלֹהִים עַל הָאָרֶץ״ - בשלב הזה אין ״רצון מבחוץ״ (מים מהשמיים לארץ): כפייה של תרבות אחת על השניה, או כפייה מעמדית.
״אָדָם אַיִן לַעֲבֹד אֶת הָאֲדָמָה״ - בשלב הזה עדיין אין תרבות מפותחת שמנסה לרכוש השפעה על האוכלוסיה.

> ב ו: וְאֵד יַעֲלֶה מִן הָאָרֶץ וְהִשְׁקָה אֶת כָּל פְּנֵי הָאֲדָמָה.  

הקבוצות הקטנות לא ״גוועות מצמא״ - כלומר יש להם קשיים ורצונות שמאפשרים להם להתקיים: יש שם בעיות השרדות ורצונות וחיכוחים בתוך הקבוצה - אבל לא במישור שמיצר ״תרבות״: מסורות שבטיות וזהות.

> ב ז: וַיִּיצֶר יְהוָה אֱלֹהִים אֶת הָאָדָם עָפָר מִן הָאֲדָמָה וַיִּפַּח בְּאַפָּיו נִשְׁמַת חַיִּים; וַיְהִי הָאָדָם לְנֶפֶשׁ חַיָּה.  

נגדיר שוב את המושגים ״ארץ״, ״אדמה״ ו״עפר״:

- ארץ: כפי שכבר נאמר, ארץ מסמלת מבנים מחשבתיים ״מוצקים״ שנוצרו בעקבות רצון כלשהו.
- אדמה: המרחב המחשבתי שעליו נבנה ״אדם״ (כלומר תרבות) - סך האוכלוסיה הרלבנטית.
- עפר: גרגרי אדמה: אנשים בודדים. עפר תמיד מופיע בהקשר של ריבוי ופיצול. העפר מסמל את היות התרבות מורכבת מהרבה פרטים.

באופן בלתי נמנע (ע״י אלהים - המציאות, ו-יהוה - נטיות הלב), פרטים וקבוצות קטנות (עפר) מאוכלוסיות מקומיות (אדמה) מתגבשים לכלל קבוצה בעלת זהות קבוצתית (אדם). בקבוצה הזאת נוצרים תפיסות עולם וצורות התנהגות יחודיות - מסורות שבטיות וזהות - שמציגות לעולם בפעם הראשונה את מושג ה״חיים״: התפתחות ושינוי של תרבות מדור לדור ומתקופה לתקופה. ההתפתחות הזאת נבנית על מסורות שבעל פה ועל תפיסות של זהות קבוצתית.

> ב ח: וַיִּטַּע יְהוָה אֱלֹהִים גַּן בְּעֵדֶן מִקֶּדֶם; וַיָּשֶׂם שָׁם אֶת הָאָדָם אֲשֶׁר יָצָר.  

המרחב (גַּן) בו מתרחשות ההתפתחויות הראשונות של אותם קבוצות - סובבות סביב האלמנטים האנושיים הבסיסיים והקדומים (קֶּדֶם) ביותר: הנאה וסיפוק, כאב ופחד.
ארץ - ראיית העולם הבסיסית והאינסטינקטיבית - נקראת על של הרצונות שמייצרות אותה. הארץ שבה חיו אותם קבוצות נקראת ״עֵדֶן״: רדיפת ההנאה.

###### עדן = הנאה וסיפוק: ״מאשר שמנה לחמו; והוא יתן =מעדני= מלך״ (בראשית מט כ) ״האכלים =למעדנים= נשמו בחוצות; האמנים עלי תולע חבקו אשפתות״ (איכה ד ה) ״ויאכלו וישבעו וישמינו, =ויתעדנו= בטובך הגדול״ (נחמיה ט כה)

> ב ט: וַיַּצְמַח יְהוָה אֱלֹהִים מִן הָאֲדָמָה כָּל עֵץ נֶחְמָד לְמַרְאֶה וְטוֹב לְמַאֲכָל וְעֵץ הַחַיִּים בְּתוֹךְ הַגָּן וְעֵץ הַדַּעַת טוֹב וָרָע.  

בעולם של ״עֵדֶן״ מתפתחות תפיסות עולם (צמחים) שהם ״נחמדים״ ו״טובים״ - כלומר מבוססות חמדנות - רצון לדבר נחשק כלשהו.
עוד על ״וְעֵץ הַחַיִּים בְּתוֹךְ הַגָּן וְעֵץ הַדַּעַת טוֹב וָרָע״ - ראה פסוק י״ז.

> ב י: וְנָהָר יֹצֵא מֵעֵדֶן לְהַשְׁקוֹת אֶת הַגָּן; וּמִשָּׁם יִפָּרֵד וְהָיָה לְאַרְבָּעָה רָאשִׁים.  
> ב יא: שֵׁם הָאֶחָד פִּישׁוֹן הוּא הַסֹּבֵב אֵת כָּל אֶרֶץ הַחֲוִילָה אֲשֶׁר שָׁם הַזָּהָב.  
> ב יב: וּזֲהַב הָאָרֶץ הַהִוא טוֹב; שָׁם הַבְּדֹלַח וְאֶבֶן הַשֹּׁהַם.  
> ב יג: וְשֵׁם הַנָּהָר הַשֵּׁנִי גִּיחוֹן הוּא הַסּוֹבֵב אֵת כָּל אֶרֶץ כּוּשׁ.  
> ב יד: וְשֵׁם הַנָּהָר הַשְּׁלִישִׁי חִדֶּקֶל הוּא הַהֹלֵךְ קִדְמַת אַשּׁוּר; וְהַנָּהָר הָרְבִיעִי הוּא פְרָת.  

הנהר (כלומר שטף המים - הרצונות שמזינים ויוצרים דינאמיות והתפתחות) של גן עדן (המרחב הרוחני התפתחותי שמבוסס על הנאה וסיפוק) מחולק לארבע זרמים עיקריים, המיצגים ארבע סוגי הנאה/כאב בסיסיים:

- פִּישׁוֹן - משורש ״פוש״ - פְּשִׂיה/התפשׁטות. כלומר - הרצון להתפשט, לגדול ולהשתלט.
  הנהר הזה מייצר (סֹּבֵב - מלשון סיבה) - תפיסת עולם (אֶרֶץ) דינאמית (הַחֲוִילָה - אולי קרוב לשורש י.ח.ל - השתוקק, או ח.ל.ה - ביקשה והתחננות): תפיסת עולם של אדם ששואף לדברים (זָּהָב = זֶה-הָב = תן לי את זה).
  אולי - וזה רק ניחוש - ״בְּדֹלַח״ הוא מלשון דליחות ועכירות: מריבות וסיכסוכים. ו״אֶבֶן הַשֹּׁהַם״ היא הסטגננטיות (אבן - היא חומר יבש ומוצק) והשאייה/שממה שבאה בעקבות חמדנות יתר.

- גִּיחוֹן - משורש ״גוח״ - להגיח בכוח - לנגוח. כלומר - הרצון להתנגש ולהתמודד ולהיות חזק.
  הנהר מייצר (סֹּבֵב - מלשון סיבה) את כל ארץ כוש:
  אולי כמו ״וישמן ישרון ויבעט, שמנת עבית כשית; ויטש אלוה עשהו, וינבל צור ישעתו״ - אטימות, חוזק-יד וקשיות-עורף.
  (או אולי מלשון הכשת הנחש (שורש שלא מופיע בתורה) - בדומה לנגיחה ?)

- חִדֶּקֶל - אולי חד/קל: מצד אחד שמחה של כח וביטחון (אחד הפירושים של ״חד״), ומצד שני קלון - בושה.
  הרצון להיות אַשּׁוּר - כלומר שהאחרים מאשרים אותו ותומכים בו, והפחד מקלון וחוסר אישור.

###### חד: שמחה של כח וביטחון: ״הוד והדר לפניו, עז =וחדוה= במקמו״ (דברי הימים א טז:כז) ״כי תשיתהו ברכות לעד; =תחדהו= בשמחה את פניך״ (תהילים כא:ז) ״ואל-תעצבו, כי =חדות= יהוה היא מעזכם״ (נחמיה ח:י) ״וקלו מנמרים סוסיו, =וחדו= מזאבי ערב, ופשו פרשיו״ (חבקוק א:ח)

- פרת - אולי משורש ״פרה״ - פריון ויצירה. הנהר הזה מסמל את ההנאה שביצירה, בניה ומימוש עצמי.

> ב טו: וַיִּקַּח יְהוָה אֱלֹהִים אֶת הָאָדָם; וַיַּנִּחֵהוּ בְגַן עֵדֶן לְעָבְדָהּ וּלְשָׁמְרָהּ.  
> ב טז: וַיְצַו יְהוָה אֱלֹהִים עַל הָאָדָם לֵאמֹר:  מִכֹּל עֵץ הַגָּן אָכֹל תֹּאכֵל.  

האדם נמצא בגן העדן ומתחיל - באופן טבעי - תהליך של התפתחות. הרצון הפנימי וגם כורח המציאות (יהוה ואלהים) מעודדים אותו ״לאכול״ מכל עץ הגן - כלומר לפתח תובנות על העולם ועל הדרכים להתנהל בו.

> ב יז: וּמֵעֵץ הַדַּעַת טוֹב וָרָע לֹא תֹאכַל מִמֶּנּוּ:  כִּי בְּיוֹם אֲכָלְךָ מִמֶּנּוּ מוֹת תָּמוּת.  

כאמור - ״עֵץ״ הוא תובנות מסוג מסויים.
״דַּעַת טוֹב וָרָע״ הוא כפשוטו: הצמדת ״תוויות״ של ״טוב״ ושל ״רע״ לדברים.
העץ הזה מיצג ״מערכות מוסר כובלות״: כלומר סט של התנהגויות שנחשבות ״רצויות״ ושל התנהגויות שנחשבות ״פסולות״. סט התנהגויות שהחברה מפעילה אותם על הפרטים כדי ״להסליל״ אותם.

בשלב הזה, האנושות מורכבת מקבוצות קטנות של ציידים/מלקטים או כפרים בלי מתחים מעמדיים.
בשביל הקבוצות הקטנות האלה, מערכות מוסר מובילות לחיכוכים מיותרים, מחנאות והתבצרות בעמדות.
בשביל הקבוצות הקטנות האלה, מערכות מוסר הם ״מוות״: סטגנציה והגבלת היכולת להשתנות ולהיות פרגמטיים.

הצורך בחוק ומשפט, בנורמות חברתיות ובמסגרות חשוב ועוזר לקבוצות גדולות יותר: ערים ועמים - אך מכביד מאוד על קבוצות קטנות של ציידים/מלקטים.
אם נחשוב על משפחה גרעינית בריאה - היחסים בין בני המשפחה הם מאוד גמישים ולא מוגדרים. משפחה שחוותה הרבה מתחים ופגיעות בין בני המשפחה תיאלץ לפתח ״קווים אדומים״ ולהגדיר ״התנהגויות טובות״ - אבל זאת תהיה משפחה לא בריאה, עם חשבונאות וחוסר יכולת להשתנות מהר ולפי הנסיבות.
כלומר, בקבוצות קטנות - נורמות הם מוות=סטגנציה.

## אדם ואשה - על אצולה ומעמדות אחרות {#אדם-ואשה---על-אצולה-ומעמדות-אחרות}

> ב יח: וַיֹּאמֶר יְהוָה אֱלֹהִים לֹא טוֹב הֱיוֹת הָאָדָם לְבַדּוֹ; אֶעֱשֶׂה לּוֹ עֵזֶר כְּנֶגְדּוֹ.  

בשלב הזה, החיים בגן עדן מציגים מגוון גדול של צורות מחשבה ותובנות על העולם (צמחייה).
אבל האנושות עדיין ״הומוגנית״: אין עדיין תרבויות/קבוצות שמתמודדות זאת עם זאת ברמה התרבותית.
אם מישהו ינסה לנתח תרבות של היום, יתברר שחלק ניכר מה״בשר״ של התרבות הוא ההתמודדות עם תרבויות אחרות: כל תרבות משקיעה נפח גדול מתוכה בפיתוח יחודיות מול תרבויות אחרות ובמעיין ״מאבק כוחות תודעתי״ מול תרבויות אחרות.
תרבות שאין מסביבה תרבויות אחרות תהיה תרבות רדודה ונטולת הגדרה עצמית. אנחנו יכולים לראות בעולם, שאנשים נמשכים למחשבות על עצמם ועל התרבות שלהם כנגד ה״אחרים״ - אנשים נמשכים לחידוד המאפיינים התרבותיים שלהם - אנשים נמשכים לחידוד ״מיהו אני״ מול ״מיהו הוא״.
כשקבוצה גְדֵלָה מספיק, תמיד יגיע הרגע שיופיעו בתוכה תתי קבוצות - פשוט כי אנשים צריכים את ההנגדה הזאת - את יִחוּדָם מול האחרים. אנשים זקוקים לתחושת שייכות קבוצתית אל מול ״אחרים״.
״עֵזֶר כְּנֶגְדּוֹ״ - זה עוזר לאדם שיש אחרים שהם מוּלוֹ/כנגדו.

> ב יט: וַיִּצֶר יְהוָה אֱלֹהִים מִן הָאֲדָמָה כָּל חַיַּת הַשָּׂדֶה וְאֵת כָּל עוֹף הַשָּׁמַיִם וַיָּבֵא אֶל הָאָדָם לִרְאוֹת מַה יִּקְרָא לוֹ; וְכֹל אֲשֶׁר יִקְרָא לוֹ הָאָדָם נֶפֶשׁ חַיָּה הוּא שְׁמוֹ.  
> ב כ: וַיִּקְרָא הָאָדָם שֵׁמוֹת לְכָל הַבְּהֵמָה וּלְעוֹף הַשָּׁמַיִם וּלְכֹל חַיַּת הַשָּׂדֶה; וּלְאָדָם לֹא מָצָא עֵזֶר כְּנֶגְדּוֹ.  

הנטיה ליחודיות מעודדת יצירה של תתי-תרבויות (חיות) מן האדמה (האנושות הרלבנטית). הקבוצות האלה מהוות זרמים בתוך ה״אדם״ - כלומר הם לא תרבויות שונות ועצמאיות, אלא רכיבים בתרבות.
הקבוצות האלה נמצאות בתהליך מתמיד של התמודדות, הערכה ובחינה אחת של השניה - תהליך שמוביל להגדרה ברורה יותר של היחודיות של כל חיה: נתינת שם לחיה.
זהו שלב ביניים ממצב של תרבות הומוגנית בדרך להתפצלות אמיתית ולמעמדות חברתיים.

> ב כא: וַיַּפֵּל יְהוָה אֱלֹהִים תַּרְדֵּמָה עַל הָאָדָם וַיִּישָׁן; וַיִּקַּח אַחַת מִצַּלְעֹתָיו וַיִּסְגֹּר בָּשָׂר תַּחְתֶּנָּה.  
> ב כב: וַיִּבֶן יְהוָה אֱלֹהִים אֶת הַצֵּלָע אֲשֶׁר לָקַח מִן הָאָדָם לְאִשָּׁה; וַיְבִאֶהָ אֶל הָאָדָם.  

בשלב כלשהו מגיעה תקופה של ״תרדמה״ - תקופה של חוסר תשומת לב - תקופה בה הקבוצות בחברה מאבדות את הסולידריות אחת כלפי השניה.
אחת מהקבוצות מתחילה ״לצלוע״ - להיות במצב קשה ונזקק. הקבוצה הזאת מתמודדת עם בעיות יחודיות לה ולבד - הקבוצה ״מבינה״ את המציאות מזווית אחרת (וַיִּבֶן) וכך היא מתחילה ״להיסגר״: לבנות זהות עצמאית של ממש, במנותק מקבוצת האם.

> ב כג: וַיֹּאמֶר הָאָדָם זֹאת הַפַּעַם עֶצֶם מֵעֲצָמַי וּבָשָׂר מִבְּשָׂרִי; לְזֹאת יִקָּרֵא אִשָּׁה כִּי מֵאִישׁ לֻקֳחָה זֹּאת.  
> ב כד: עַל כֵּן יַעֲזָב אִישׁ אֶת אָבִיו וְאֶת אִמּוֹ; וְדָבַק בְּאִשְׁתּוֹ וְהָיוּ לְבָשָׂר אֶחָד.  

האדם - כלומר הקבוצה הלא צולעת - נמשך לתמוך באישה - כלומר בקבוצה הצולעת: הקבוצות מזהות אחת את השנייה כ״עצמי״ (עֶצֶם מֵעֲצָמַי וּבָשָׂר מִבְּשָׂרִי).
היחסים מבוססים על כך שהקבוצה החזקה עוזרת לקבוצה החלשה, אך בו בזמן מתיחסת אליה בעליונות, מְדִירָה אותה מפעילויות מסוימות, ומנצלת אותה.
היחסים בין האדם לאשה הם יחסים של מוֹביל-מוּבל: בפעם הראשונה נוצרים מעמדות חברתיים.
אלו שתי תרבויות שהם בעצם תרבות אחת (וְדָבַק בְּאִשְׁתּוֹ וְהָיוּ לְבָשָׂר אֶחָד).

> ב כה: וַיִּהְיוּ שְׁנֵיהֶם עֲרוּמִּים הָאָדָם וְאִשְׁתּוֹ; וְלֹא יִתְבֹּשָׁשׁוּ.  

בגדים משמשים להסתרה בין אנשים: עירום מסמל תקשורת חפשית וחוסר הסתרה או עכבות.
בשלב הזה המעמדות הם ״תמימים״, עדיין בלי מאבקים מעמדיים. התרבות ״אדם״ בעמדה מובילה, והתרבות ״אשה״ בעמדה נזקקת ומובלת - אבל באופן פשוט וגלוי.

> ג א: וְהַנָּחָשׁ הָיָה עָרוּם מִכֹּל חַיַּת הַשָּׂדֶה אֲשֶׁר עָשָׂה יְהוָה אֱלֹהִים; וַיֹּאמֶר אֶל הָאִשָּׁה אַף כִּי אָמַר אֱלֹהִים לֹא תֹאכְלוּ מִכֹּל עֵץ הַגָּן.  

״הנחש שבאישה״ - כלומר הזרם היותר ערום וחסר עכבות בתרבות ״אשה״, מרגיש מקופח. הוא מרגיש שהמציאות מגבילה אותו ומונעת ממנו מלהתנהג כרצונו: שהכפיפות שלו לתרבות ״אדם״ לא מאפשרת לו לאכול מעצי גן העדן, כלומר לפעול בעולם כרצונו וכהבנתו.
נוצרת הרגשה של כעס (אַף - כמו חרון אף) ומרי נגד הקיפוח, הרגשה ש״הכל לא טוב״, ונטיה להקצנה ולסימון הקיפוח כ״רע״. כלומר מתעוררת נטיה לכוון של ״עֵץ הַדַּעַת טוֹב וָרָע״ - של פיתוח מערכת מוסרית.

> ג ב: וַתֹּאמֶר הָאִשָּׁה אֶל הַנָּחָשׁ:  מִפְּרִי עֵץ הַגָּן נֹאכֵל.  
> ג ג: וּמִפְּרִי הָעֵץ אֲשֶׁר בְּתוֹךְ הַגָּן אָמַר אֱלֹהִים לֹא תֹאכְלוּ מִמֶּנּוּ וְלֹא תִגְּעוּ בּוֹ:  פֶּן תְּמֻתוּן.  

מצד שני, זרמים אחרים בתרבות ״אשה״ נוטים לכיוון ״עֵץ הַחַיִּים״ - כלומר ראית המציאות מכמה כיוונים והמנעות משפיטה גורפת. זרמים אלה מזהירים מההקצנה, מהמחנאות ומהקיבעון = מוות.

> ג ד: וַיֹּאמֶר הַנָּחָשׁ אֶל הָאִשָּׁה:  לֹא מוֹת תְּמֻתוּן.  
> ג ה: כִּי יֹדֵעַ אֱלֹהִים כִּי בְּיוֹם אֲכָלְכֶם מִמֶּנּוּ וְנִפְקְחוּ עֵינֵיכֶם; וִהְיִיתֶם כֵּאלֹהִים יֹדְעֵי טוֹב וָרָע.  

הנחש טוען שלא יווצר קיבעון מכיוון ש״יֹדֵעַ אֱלֹהִים״: מכיוון שהמציאות (אלקים) עצמה אכן מורכבת מטוב ורע, ויש צורך להכיר במציאות ולפתח שיפוט של טוב ושל רע. יש צורך לפתח תובנות ״פקוחות עיניים״ על המציאות.

> ג ו: וַתֵּרֶא הָאִשָּׁה כִּי טוֹב הָעֵץ לְמַאֲכָל וְכִי תַאֲוָה הוּא לָעֵינַיִם וְנֶחְמָד הָעֵץ לְהַשְׂכִּיל וַתִּקַּח מִפִּרְיוֹ וַתֹּאכַל; וַתִּתֵּן גַּם לְאִישָׁהּ עִמָּהּ וַיֹּאכַל.  

מחנה הנחש מנצח: תרבות ה״אשה״ מפתחת שיפוט כלפי העליונות של תרבות ה״אדם״ ונוצרת דיאלקטיקה (מתח וטיעונים) - ודיאלקטיקה היא תמיד דו סיטרית...

> ג ז: וַתִּפָּקַחְנָה עֵינֵי שְׁנֵיהֶם וַיֵּדְעוּ כִּי עֵירֻמִּם הֵם; וַיִּתְפְּרוּ עֲלֵה תְאֵנָה וַיַּעֲשׂוּ לָהֶם חֲגֹרֹת.  

במצב כזה אי אפשר להמשיך את ההתנהלות ה״עירומה״ - חסרת המחיצות - והמחנות מתנצחים ומפתחים תְאָנוֹת (עֲלֵה תְאֵנָה) הדדיוֹת ותוקפנות (חֲגֹרֹת -חגירת כלי זין).

###### תאנה = תלונה, תוֹאַנָה: ״ויהי העם כמתאננים רע באזני יהוה״ (במדבר יא:א)

התרבות ״אדם״ מגדירה את עצמה כ״אצולה״ ומפתחת תפיסה של עליונות, ותרבות ה״אשה״ מפתחת איסטרטגיות הגנה וערך עצמי מול ה״אדם״.

> ג ח: וַיִּשְׁמְעוּ אֶת קוֹל יְהוָה אֱלֹהִים מִתְהַלֵּךְ בַּגָּן לְרוּחַ הַיּוֹם; וַיִּתְחַבֵּא הָאָדָם וְאִשְׁתּוֹ מִפְּנֵי יְהוָה אֱלֹהִים בְּתוֹךְ עֵץ הַגָּן.  

המצב הופך ללא נעים וזה גורר תקופה של חשבון נפש והתבוננות (יּוֹם) על מַהָלַך העניינים ברמה הרגשית (יְהוָה) והמציאותית (אֱלֹהִים). חשבון הנפש הזה לא מצליח ליצר פיתרון, אלא הדחקה. המחנות מתבצרים עמוק יותר בתוך תפיסות העולם (עץ) שלהם.

> ג ט: וַיִּקְרָא יְהוָה אֱלֹהִים אֶל הָאָדָם; וַיֹּאמֶר לוֹ אַיֶּכָּה.  
> ג י: וַיֹּאמֶר אֶת קֹלְךָ שָׁמַעְתִּי בַּגָּן; וָאִירָא כִּי עֵירֹם אָנֹכִי וָאֵחָבֵא.  

ההתבצרות ההדדית הזאת פוגעת בכולם ומייצרת אי נעימות - שמחייבת את ה״אדם״ לחשבון נפש (אַיֶּכָּה).
האדם מבין שהמאבק מבשר את תום תקופת ה״עֵירֹם״, ואת הצורך לייצר מחיצות שעשויות מטענות והדחקות (וָאֵחָבֵא) - כלומר את הצורך בבגדים.

> ג יא: וַיֹּאמֶר מִי הִגִּיד לְךָ כִּי עֵירֹם אָתָּה; הֲמִן הָעֵץ אֲשֶׁר צִוִּיתִיךָ לְבִלְתִּי אֲכָל מִמֶּנּוּ אָכָלְתָּ.  
> ג יב: וַיֹּאמֶר הָאָדָם:  הָאִשָּׁה אֲשֶׁר נָתַתָּה עִמָּדִי הִוא נָתְנָה לִּי מִן הָעֵץ וָאֹכֵל.  

המצב הזה - האיבה והתירוצים וההתבצרות - כואב לאדם והוא שואל את עצמו איך כל זה קרה. והאדם מאשים את האישה - התרבות המובילה מאשימה את התרבות הנזקקת בהתססה וב״התנהגות לא אצילית״ שמחייבת אותו להגן על עצמו.

> ג יג: וַיֹּאמֶר יְהוָה אֱלֹהִים לָאִשָּׁה מַה זֹּאת עָשִׂית; וַתֹּאמֶר הָאִשָּׁה הַנָּחָשׁ הִשִּׁיאַנִי וָאֹכֵל.  

גם האשה שואלת את עצמה מה קרה, והיא מאשימה בהתדרדרות את הנחש - את תתי-הקבוצות היותר חסרות-עכבות שבתוכה - שגררו אותה להכנס למאבק.

> ג יד: וַיֹּאמֶר יְהוָה אֱלֹהִים אֶל הַנָּחָשׁ כִּי עָשִׂיתָ זֹּאת אָרוּר אַתָּה מִכָּל הַבְּהֵמָה וּמִכֹּל חַיַּת הַשָּׂדֶה; עַל גְּחֹנְךָ תֵלֵךְ וְעָפָר תֹּאכַל כָּל יְמֵי חַיֶּיךָ.  
> ג טו: וְאֵיבָה אָשִׁית בֵּינְךָ וּבֵין הָאִשָּׁה וּבֵין זַרְעֲךָ וּבֵין זַרְעָהּ:  הוּא יְשׁוּפְךָ רֹאשׁ וְאַתָּה תְּשׁוּפֶנּוּ עָקֵב.  

מתגבשת רתיעה מהנחש: הבנה שהנחש מסוכן. קבוצות ״נחשיות״ בתרבות מעוררות איבה, חשש, ונידוי: הנחש נֵאֶרָר.
מכאן, שקבוצות ״נחשיות״ בתרבות - קבוצות חסרות-עכבות - מתבססות בעיקר על עָפָר (פרטים או קבוצות קטנות מאוד בחברה) ושהמהלך הקלאסי שלהם הוא גיחות והתפרצויות - נסיונות להשתלט על התרבות ולהגיע ל״רֹאשׁ״, בעוד שה״מיין סטרים״ של התרבות מנסה לעקב ולדחוק את הנחש לשוליים (עָקֵב).

> ג טז: אֶל הָאִשָּׁה אָמַר הַרְבָּה אַרְבֶּה עִצְּבוֹנֵךְ וְהֵרֹנֵךְ בְּעֶצֶב תֵּלְדִי בָנִים; וְאֶל אִישֵׁךְ תְּשׁוּקָתֵךְ וְהוּא יִמְשָׁל בָּךְ.  

תרבות ה״אשה״ מפנימה שתרבות ה״אדם״ מושלת בה - שהיא חיה בעולם דחוק ולא נעים (עֶצֶב).
אך לעולם יש בה את התשוקה להיות חשובה ומשפיעה יותר - להיות ״הר״ (וְהֵרֹנֵךְ) - והתשוקה הזאת אכן תגרום לה לפתח תרבויות חדשות (תֵּלְדִי בָנִים).
יש כאן אבחנה מעניינת - שתרבויות חדשות נוצרות מתוך תחושת דחק של קבוצות מוחלשות.

> ג יז: וּלְאָדָם אָמַר כִּי שָׁמַעְתָּ לְקוֹל אִשְׁתֶּךָ וַתֹּאכַל מִן הָעֵץ אֲשֶׁר צִוִּיתִיךָ לֵאמֹר לֹא תֹאכַל מִמֶּנּוּ אֲרוּרָה הָאֲדָמָה בַּעֲבוּרֶךָ בְּעִצָּבוֹן תֹּאכְלֶנָּה כֹּל יְמֵי חַיֶּיךָ.  
> ג יח: וְקוֹץ וְדַרְדַּר תַּצְמִיחַ לָךְ; וְאָכַלְתָּ אֶת עֵשֶׂב הַשָּׂדֶה.  

התרבות ״אדם״ נגררת לשליטה ודיכוי של האדמה - של כלל האנושות הרלבנטית סביבה. האנושות סובלת ונאררת עקב האדם (אֲרוּרָה הָאֲדָמָה בַּעֲבוּרֶךָ), והאדם נמצא במתח ובמצוקה תמידיים - על המשמר מפני התפרצויות נחשיות.
האדם צריך למשטר ולהדוף כל הזמן תפיסות עולם שלא נוחות לו (וְקוֹץ וְדַרְדַּר תַּצְמִיחַ לָךְ). למעשה, האדם מסתגל ו״ניזון״ מזה (וְאָכַלְתָּ) - כלומר מוצא תחושה של מטרה ותכלית בתהליך הזה של המאבק.

> ג יט: בְּזֵעַת אַפֶּיךָ תֹּאכַל לֶחֶם עַד שׁוּבְךָ אֶל הָאֲדָמָה כִּי מִמֶּנָּה לֻקָּחְתָּ:  כִּי עָפָר אַתָּה וְאֶל עָפָר תָּשׁוּב.  

בְּזֵעַת אַפֶּיךָ - בכעס - תֹּאכַל לֶחֶם - תהיה במלחמה תמידית (כלומר - תייצר טענות ודיאלקטיקה), עד שבסופו של דבר, באופן בלתי נמנע, התרבות ״אדם״ מאבדת את הדינאמיות (החיים) וחוזרת ״לאדמה״: הפרטים שהרכיבו את האדם (עָפָר), מתפוררות וחוזרות ומשתלבות חזרה באוכלוסיה הכללית (אדמה).

> ג כ: וַיִּקְרָא הָאָדָם שֵׁם אִשְׁתּוֹ חַוָּה:  כִּי הִוא הָיְתָה אֵם כָּל חָי.  

המעמד השולט מזהה במעמד הנשלט מקור בלתי פוסק לאיומים ולשינויים (חיים).

> ג כא: וַיַּעַשׂ יְהוָה אֱלֹהִים לְאָדָם וּלְאִשְׁתּוֹ כָּתְנוֹת עוֹר וַיַּלְבִּשֵׁם.  

בדרך כלל, העניינים מתייצבים במשך הזמן והמעמד השולט והמעמד הנשלט מסתגלים אחד לשני. היחסים בין המעמדות מפסיקים להיות ״עירומים״ - חסרי עכבות - והופכים להיות יחסים מתוחמים ומבוססי מנהג: מערכות מוסר ובגדים שמפרידים בין המעמדות.
כפי שנראה בהמשך - היחסים בין האדם והאשה יכולים להיות יחסי הובלה עדינים, ללא ניצול נגלה.

> ג כב: וַיֹּאמֶר יְהוָה אֱלֹהִים הֵן הָאָדָם הָיָה כְּאַחַד מִמֶּנּוּ לָדַעַת טוֹב וָרָע; וְעַתָּה פֶּן יִשְׁלַח יָדוֹ וְלָקַח גַּם מֵעֵץ הַחַיִּים וְאָכַל וָחַי לְעֹלָם.  

האדם מבין שיש כמה מערכות מוסר - כל מערכת היא רק אחת מתוך כמה אפשרויות (כְּאַחַד מִמֶּנּוּ לָדַעַת טוֹב וָרָע).
הבנה זאת מפחידה אותו (פֶּן), שכן הוא מאויים מכל שינוי של המערכת המוסרית שמבטיחה את המשך עליונותו.
האדם מפחד ממודלים חדשים ושונים (עֵץ הַחַיִּים) שיכפו עליו שינוי מתמיד (וָחַי לְעֹלָם).

> ג כג: וַיְשַׁלְּחֵהוּ יְהוָה אֱלֹהִים מִגַּן עֵדֶן לַעֲבֹד אֶת הָאֲדָמָה אֲשֶׁר לֻקַּח מִשָּׁם.  
> ג כד: וַיְגָרֶשׁ אֶת הָאָדָם; וַיַּשְׁכֵּן מִקֶּדֶם לְגַן עֵדֶן אֶת הַכְּרֻבִים וְאֵת לַהַט הַחֶרֶב הַמִּתְהַפֶּכֶת לִשְׁמֹר אֶת דֶּרֶךְ עֵץ הַחַיִּים.  

המציאות של יחסי אדם/אשה מובילה לשינוי מהותי בתפיסות העולם: לא עוד ״גן עדן״ ונטיה פשוטה לכיוון הנחשק - אלא צורות התנהגות מקובעות שלא מכוונות להנאה אלא מכוונות לייצוב יחסי כוחות בין שכבות חברתיות.
הרתיעה מ״הנטיה הפשוטה לכיוון הנחשק״ (גַן עֵדֶן) מתוחזקת על ידי:
- ״לַהַט הַחֶרֶב הַמִּתְהַפֶּכֶת״ - הפחד מפני מהפכה פוליטית,
- ״כְּרֻבִים״ (כלומר סוככים): שמרנות: הדחקה וחוסר לגיטמיות של דעות אוונגארדיות.

הגיע הזמן להתבונן לתוך הסמלים ה’ ואלקים.
אלקים מסמל מצבים בהם תרבות מופעלת על ידי המציאות, ריאליזם וחוקיות.
ומהצד השני, ה׳ מסמל מצבים בהם תרבות מופעלת על ידי רגש, חזון, ותחושות בטן.

סיפור הבריאה הוא ניתוח לוגי של התפתחות המחשבה - ולכן המציאות בו מסומלת כאלקים.
לעומתו, סיפור גן העדן והגירוש והדיאלקטיקה בין אדם ואשה הוא סיפור של התרבויות הראשונות והבתוליות, בעידן שבו לאנושות עדיין לא היתה תפיסה היסטורית של תהליכים. בעידן ההוא עדיין לא התפתחה הפרדה ברורה בין תפיסות עולם לוגיות וחוקיות, לתפיסות עולם של רגש ותחושות בטן. בסיפור הזה תפיסת העולם מסומלת ע״י ״ה’ אלקים״.
מעניין שיש בסיפור הזה מקום אחד שבו יש שימוש באלקים (בלי ה’): בדיון בין הנחש לאשה. זה המקום בו האשה מתקוממת נגד מערכת החוקים הבלתי כתובה שמכתיבה את כפיפותה לאדם, ושואפת להגדיר מחדש את הטוב והרע -האשה שואפת להשתנות ולפעול כ״אלהים״...

בסיפורים שבהמשך, ישנם סיפורים שהם בעיקרם תהליכים של אלהים, ויש סיפורים שהם בעיקרם תהליכים של ה’.

## הבל וקין - פתיחות מול דתיוּת וקנאות {#הבל-וקין---פתיחות-מול-דתיוּת-וקנאות}

> ד א: וְהָאָדָם יָדַע אֶת חַוָּה אִשְׁתּוֹ; וַתַּהַר וַתֵּלֶד אֶת קַיִן וַתֹּאמֶר קָנִיתִי אִישׁ אֶת יְהוָה.  

יָדַע - קִיבע, סִימֵן בתווית, נתן סטיגמה (כמו עֵץ הַדַּעַת טוֹב וָרָע). האדם מתיחס לאשה באופן שולט וזה גורם למשבר זהות אצל תרבות האשה - הרגשה של העדר משמעות וערך.
משבר זה מעודד יצירה של זרם תרבותי חדש בקרב האשה, זרם שנושא איתו תפיסת עולם שמאפשרת לאשה להרגיש משמעות וערך. הבשורה שקין נושא היא תפיסת עולם רגשית בעיקרה (ה’) - ולא תפיסת עולם לוגית (אלקים).
קַיִן מתחיל כתפיסת עולם שניתן ״לקנות את ה׳״ - שניתן בעבודה קשה למצוא ערך ותחושת משמעות - גם לאנשים ממעמד חברתי נמוך.
בדרך כלל קַיִן מופיע כדת. הדת מכילה מיתולוגיה ומְסָרִים מוסריים שתקפים לכל המעמדות, ונותנים את ההרגשה ש״כולם שווים לפני האלקים״.
קַיִן יכול להופיע בצורות אחרות, כמו קומוניזם ואפילו קפיטליזם קיצוני: גם אידאולוגיות אלה נותנות למעמדות הנמוכים הרגשה של שוויון מול המעמדות השולטות.
נראה שהתהליכים המתוארים כאן הם ״תהליכים קלאסיים״ שניתן ״להלביש״ ברמות שונות של התאמה על הרבה רצפי היסטוריה.
נראה סביר שהסיפורים האלה נכתבו בהשראת תהליכים שהתרחשו במסופוטמיה הקדומה, אבל כדי שהתהליך יהיה ברור יותר - נלביש את הסיפורים האלה על התרבות המערבית - ונתחיל בלהלביש את קין על הנצרות הקדומה.

> ד ב: וַתֹּסֶף לָלֶדֶת אֶת אָחִיו אֶת הָבֶל; וַיְהִי הֶבֶל רֹעֵה צֹאן וְקַיִן הָיָה עֹבֵד אֲדָמָה.  

העליה של קין מעוררת זרם הֹפכי - ריאקציונרי - זרם של ספקנות וכלליות: הֶבֶל = חוסר מטרה.
הֶבֶל וקַיִן מונגדים:

- הֶבֶל הוא ״רֹעֵה צֹאן״ שמכיל הרבה קבוצות וזרמים תרבותיים.
- קַיִן עובד ברמה נמוכה יותר - קַיִן חושב במונחים של ״כלל האנושות הרלבנטית״ (אֲדָמָה) - באופן אחיד.

דוגמה טובה להבל היא התרבות ההלניסטית-רומאית הסובלנית (באופן יחסי כמובן) שהכילה הרבה קבוצות וחתרה פחות לטישטוש זהות. ומולה הנצרות המוקדמת - קין - שלימדה את תפיסת העולם שבה כל האנושות היא קבוצה אחת תחת האל, ושעל האדם הפרטי להתאמץ ל״לקנות״ את קרבת האל.
כלומר ההלניזם היה מקבץ של תרבויות (רֹעֵה צֹאן), והנצרות היתה דוקטרינה כלל-אנושית (עֹבֵד אֲדָמָה).

> ד ג: וַיְהִי מִקֵּץ יָמִים; וַיָּבֵא קַיִן מִפְּרִי הָאֲדָמָה מִנְחָה לַיהוָה.  
> ד ד: וְהֶבֶל הֵבִיא גַם הוּא מִבְּכֹרוֹת צֹאנוֹ וּמֵחֶלְבֵהֶן; וַיִּשַׁע יְהוָה אֶל הֶבֶל וְאֶל מִנְחָתוֹ.  

המתח בין הבל וקין גרר תקופות של אינטרוספקטיבה ודיונים ציבוריים (יָמִים).
מִקֵּץ יָמִים - בסופה של תקופה של דיונים ציבוריים - בהתעוררות היריבות על ליבה של האכלוסיה בין קין להבל.
קין מציג את ״פְּרִי הָאֲדָמָה״ - צמחייה - תפיסות עולם בסיסיות וצורות התנהגות דתיות (למשל צניעות ומוסר).
הבל מציג זרמים תרבותיים אטרקטביים ומגוונים (למשל פילוסופיה ואזרחות).

> ד ה: וְאֶל קַיִן וְאֶל מִנְחָתוֹ לֹא שָׁעָה; וַיִּחַר לְקַיִן מְאֹד וַיִּפְּלוּ פָּנָיו.  

לב האוכלוסיה נוטה להבל.
זאת נקודה קריטית בהתפתחות הדתית. זאת נקודת משבר - הדת לא מצליחה לסחוף את ההמונים והיא נדחקת הצידה. קין נופל לחוסר ביטחון עצמי ולכעס. נוצר צורך להתמודד עם המצב.

> ד ו: וַיֹּאמֶר יְהוָה אֶל קָיִן:  לָמָּה חָרָה לָךְ וְלָמָּה נָפְלוּ פָנֶיךָ.  
> ד ז: הֲלוֹא אִם תֵּיטִיב שְׂאֵת וְאִם לֹא תֵיטִיב לַפֶּתַח חַטָּאת רֹבֵץ; וְאֵלֶיךָ תְּשׁוּקָתוֹ וְאַתָּה תִּמְשָׁל בּוֹ.  

וכך, קין מפתח תפיסת עולם רגשית (ה’) חדשה: העוצמה של הדת לא תלויה במעמדה החברתי. הדת נתפשת כמלחמת טוב ברע - מלחמה של סבילות ועמידה מול פיתויי העולם. הדתי יכול להרגיש עליון על האחרים מתוקף הליכתו בדרך ״הטוב״, אפילו אם האוכלוסייה הכללית עויינת אותו.
״לָמָּה חָרָה לָךְ וְלָמָּה נָפְלוּ פָנֶיךָ״ - למרות חוסר ההצלחה - אין סיבה להרגשת כישלון,
״הֲלוֹא אִם תֵּיטִיב שְׂאֵת״ - אם הדתיים ילכו בדרך ה״טוב״ - הם יהיו נַעָלִים.

###### שְׂאֵת - דבר העולה למעלה: נשיאה של דבר כבד, עשן מיתמר, נתינה חגיגית, עליונות, משאת נפש, תשואות הקהל, נשיאת נאום: ״=וישא= משאת מאת פניו אלהם, ותרב =משאת= בנימן ממשאת כלם חמש ידות״ (בראשית מג:לד) ״ראובן בכרי אתה, כחי וראשית אוני יתר =שאת= ויתר עז״ (בראשית מט:ג) ״ויאמר דוד לאוריה רד לביתך ורחץ רגליך; ויצא אוריה מבית המלך, ותצא אחריו =משאת= המלך״ (שמואל ב יא:ח) ״ועל כל ההרים הרמים; ועל כל הגבעות =הנשאות=״ (ישעיהו ב:יד)

״וְאִם לֹא תֵיטִיב לַפֶּתַח חַטָּאת רֹבֵץ״ - ואם קין לא ילך בדרך ה״טוב״ - הרי שהחטא והשחיתות ״רובצים לפתח הבית״ - מוכנים ומזומנים להרוס ולהשחית את הדת והמידות הטובות.
״וְאֵלֶיךָ תְּשׁוּקָתוֹ״ - קין מאמין שהבל רודף אותו וחושב עליו בקנאה אובססיבית.
״וְאַתָּה תִּמְשָׁל בּוֹ״ - קין מאמין שההסטוריה מתכנסת באופן בלתי נמנע לעליונות שלו מול הבל.

> ד ח: וַיֹּאמֶר קַיִן אֶל הֶבֶל אָחִיו; וַיְהִי בִּהְיוֹתָם בַּשָּׂדֶה וַיָּקָם קַיִן אֶל הֶבֶל אָחִיו וַיַּהַרְגֵהוּ.  

קנאות וקיצוניות. הגלגל מתהפך ובאמצאות הכלים החדשים שקין רכש, הוא רוכש מאמינים ועצמה.
וקין יוצא למלחמה בהבל ומכריז על הבל ככפירה וכסכנה. קין רודף את הרב-תרבותיות והפתיחות ומכחיד אותם.
האמפריה הרומאית הקדושה. לא עוד פאגניזם - ובקרוב - לא עוד מחשבה חפשית...

> ד ט: וַיֹּאמֶר יְהוָה אֶל קַיִן אֵי הֶבֶל אָחִיךָ; וַיֹּאמֶר לֹא יָדַעְתִּי הֲשֹׁמֵר אָחִי אָנֹכִי.  

עם השתלטות קין מגיע עידן של צרוּת אופקים: קין מתמקד בעבודת האדמה - במידות טובות, בעמידה מול פיתויים וכו' ואין טיפוח של ״הצאן של הבל״ - של תפיסות עולם מורכבות ופתוחות.
״וַיֹּאמֶר יְהוָה אֶל קַיִן אֵי הֶבֶל אָחִיךָ״ - האוכלוסיה מרגישה (ה’) אובדן ותלישות וגעגועים לעבר ההבלי.
״לֹא יָדַעְתִּי הֲשֹׁמֵר אָחִי אָנֹכִי״ - אבל קין מסרב ״לדעת״ - מסרב ללמוד את המורכבות ההבלית ולתת לה לגיטימציה. קין טוען שאין צורך לשָמֶר את צורת החיים ההבלית.

> ד י: וַיֹּאמֶר מֶה עָשִׂיתָ; קוֹל דְּמֵי אָחִיךָ צֹעֲקִים אֵלַי מִן הָאֲדָמָה.  
> ד יא: וְעַתָּה אָרוּר אָתָּה מִן הָאֲדָמָה אֲשֶׁר פָּצְתָה אֶת פִּיהָ לָקַחַת אֶת דְּמֵי אָחִיךָ מִיָּדֶךָ.  

הקנאות הצליחה להרוג את הבל כאדם - כתרבות, אך האדמה - האוכלוסיה - עדיין רווּיה בתפיסות של הבל, ויש זעם גדול מהאוכלוסיה על ההנהגה הדתית. הכעס הזה גורם לקין להיות ״ארור״ - להיות נתפס כדבר שנוא.
הבל לא לגמרי נעלם - אלא ממשיך להיות נוכח באדמה - באוכלוסיה - בצורה של מרירות ונרגנות.

> ד יב: כִּי תַעֲבֹד אֶת הָאֲדָמָה לֹא תֹסֵף תֵּת כֹּחָהּ לָךְ; נָע וָנָד תִּהְיֶה בָאָרֶץ.  

מעכשיו, ״עבודת המידות״ של קין (עבודת האדמה) תהיה כרוכה בדיכוי האוכלוסיה. קין יצטרך ״להמציא את עצמו מחדש״ מדי פעם: לעבור מארץ לארץ - לשנות את הצורה בה הוא רואה את מקומו בעולם.
זה נשמע מוזר - אך זה נכון: גם באוכלוסיות שתומכות באנשי דת נוקשים וקיצוניים, אנשי הדת האלה ניצבים אל מול הקהילות שלהם בעמדה של שליטה וריסון, ולא מעורבים באמת בתוכם.

> ד יג: וַיֹּאמֶר קַיִן אֶל יְהוָה:  גָּדוֹל עֲוֹנִי מִנְּשֹׂא.  

המצב החדש והלא צפוי הזה שם את קין בעמדה פגיעה. וכדי להתמודד - קין ״מעלה את ההימור״:
בעבר (כשקין התמודד מול הבל ״האחר״) - היתה בקין זחיחות של ״אִם תֵּיטִיב שְׂאֵת״ - כלומר התנהגות נאותה תוביל לעליה רוחנית ועליונות.
עכשיו (כשקין מתמודד מול עצמו הממורמר) - זה ״גָּדוֹל עֲוֹנִי מִנְּשֹׂא״ (״נְּשֹׂא״ ממקביל ל״שְׂאֵת״): כלומר קין מייצר תחושה מעיקה של ״החטא הקדמון״ הבלתי ניתן לתקנה: התנהגות למופת אולי לא תספיק כדי להגיע ל״גאולה״ - למצב נעלה. רק היצמדות לכנסייה יכולה להציל אותך.

> ד יד: הֵן גֵּרַשְׁתָּ אֹתִי הַיּוֹם מֵעַל פְּנֵי הָאֲדָמָה וּמִפָּנֶיךָ אֶסָּתֵר; וְהָיִיתִי נָע וָנָד בָּאָרֶץ וְהָיָה כָל מֹצְאִי יַהַרְגֵנִי.  

קין נכנס לשלב החרדתי. הוא מודע לפגיעותו, וחוזה שהמרירות תוביל להתפתחות רעיונית שתאתגר אותו ותשאף להדיח אותו מהנהגת האוכלוסיה.

> ד טו: וַיֹּאמֶר לוֹ יְהוָה לָכֵן כָּל הֹרֵג קַיִן שִׁבְעָתַיִם יֻקָּם; וַיָּשֶׂם יְהוָה לְקַיִן אוֹת לְבִלְתִּי הַכּוֹת אֹתוֹ כָּל מֹצְאוֹ.  

החרדתיות הזאת מגינה על ״אמונת האמת״, בכך שהיא מובילה לתגובה קיצונית על כל ״כפירה״.
״וַיָּשֶׂם יְהוָה לְקַיִן אוֹת לְבִלְתִּי הַכּוֹת אֹתוֹ כָּל מֹצְאוֹ״ - מעניין שהקנאות נגד הכפירה היא לא רק משהו שה’ אומר לקין עצמו (כלומר שקין עצמו מרגיש קנאוּת), אלא משהו שה’ שם באוכלוסיה: כלומר הקנאות והשמירה על ההנהגה הדתית מושרשת בלב האוכלוסיה עצמה. מצויר מצב מעניין של יחסים דיאלקטיים בין הדת לאוכלוסיה: אחדות ואיבה במקביל.

> ד טז: וַיֵּצֵא קַיִן מִלִּפְנֵי יְהוָה; וַיֵּשֶׁב בְּאֶרֶץ נוֹד קִדְמַת עֵדֶן.  

״וַיֵּצֵא קַיִן מִלִּפְנֵי יְהוָה״ - קין מאבד את הקשר שלו לרגשות: הוא כופה תפיסת עולם באופן מנותק מרגשות האוכלוסיה. עכשיו - התפתחות של שחיתות, כבוד, ורדיפת כח הם בלתי נמנעים.

###### ״נוֹד״ הוא הבעת צער וניחום - לנוד בראש למישהו מסכן: "שתים הנה קראתיך, מי =ינוד= לך; השד והשבר והרעב והחרב, מי =אנחמך=" (ישעיהו נא:יט) "כי מי יחמל עליך ירושלם, ומי =ינוד= לך; ומי יסור =לשאל לשלם לך=" (ירמיהו טו:ה)

״בְּאֶרֶץ נוֹד קִדְמַת עֵדֶן״ - תפיסת עולם שמושרית על ידי הרצון לנחמה - הרצון ״לשוב לזמנים הטובים״ - קִדְמַת (קדוּם) עֵדֶן (עדנה).
קין הופך להיות תרבות שמתגעגעת לזמנים שבהם הדת היתה ״טהורה ונכונה״.

## התפתחות קלאסית של חברה דתית קנאית {#התפתחות-קלאסית-של-חברה-דתית-קנאית}

מוזכרים כאן הרבה מדי שמות, ומעט מדי סיפורים שסובבים אותם. זה מקשה על זיהוי משמעות השמות.
ניתן להתאמץ ולמצוא משמעות - אך רמת הביטחון בזיהוי תהיה נמוכה.
בהחלט ניתן (ואולי אף רצוי) לדלג ישר לפרק ו...

> ד יז: וַיֵּדַע קַיִן אֶת אִשְׁתּוֹ וַתַּהַר וַתֵּלֶד אֶת חֲנוֹךְ; וַיְהִי בֹּנֶה עִיר וַיִּקְרָא שֵׁם הָעִיר כְּשֵׁם בְּנוֹ חֲנוֹךְ.  

מקודם ראינו ש״הָאָדָם יָדַע אֶת חַוָּה אִשְׁתּוֹ״ - האדם סימן את אשתו כנשלטת וזה גרם לה למשבר שהוליד את קין. עכשיו קין ״יודע״ את אשתו - כלומר ההנהגה הדתית שולטת ביד רמה וקובעת למאמינים איך לחשוב.
התגובה היא שאשתו של קין מפתחת הנהגה חדשה - חֲנוֹךְ - יצירה ופיתוח של רעיונות ומִסְדָרִים דתיים חדשים (חניכה - כמו ״חנוכת המזבח״ - הגעה למצב מוכן).
קין מבין את הכורך ביצירתיות ושינוי - לא מתנגד לרוחות החדשות - אלא משכיל להכיל אותם: הוא בונה ״עִיר כְּשֵׁם בְּנוֹ חֲנוֹךְ״. ״עיר״ היא מקום של הרבה בתים ואנשים. עיר מסמלת מקבץ של קבוצות בעלות מכנה משותף. קין מאשר, מאגד ומפקח על המסדרים החדשים.

> ד יח: וַיִּוָּלֵד לַחֲנוֹךְ אֶת עִירָד וְעִירָד יָלַד אֶת מְחוּיָאֵל; וּמְחִיּיָאֵל יָלַד אֶת מְתוּשָׁאֵל וּמְתוּשָׁאֵל יָלַד אֶת לָמֶךְ.  

עִירָד = עיר + רְדִיַיה: אותם מסדרים - שנולדו מתוך יצירתיות וחידוש - נשלטים ביד קשה בידי ההנהגה הדתית המרכזית, והחיות שלהם נשחקת.

מְחוּיָאֵל/מְחִיּיָאֵל = מַחוּי-אֵל: האל מחוי ומחוק - כלומר החוק והסדר בקריסה.

מְתוּשָׁאֵל = מֵתוֹ-שַאָל: שאל וביקש קיבעון וחוסר שינוי - נוצר רצון לקיבעון ויציבות.

לֶמֶךְ: לא יודע לפרש את השם - אולי בהיפוך אותיות - מלך?  לפי ״דעת מקרא״: ״יש המפרשים את השם למך (על פי הערבית) בהוראת תקיף, ויש מפרשים אותו (על פי האכדית) כהן״.
שיקום החוק והסדר: שלטון חזק.

בכל מקרה, יש כאן תנועת מטוטלת על הציר של השליטה הריכוזית המייצבת - ומולה הרצון לשינוי.
ניסיתי לסכם בקצרה כדי להראות את הזרימה. נתתי חיבור רופף להסטוריה המערבית - כדי לתת חיבור ריגשי והבנתי (זהו תהליך ארכיטיפי - שמן הסתם ניתן לחבר גם להסטוריה הסינית ועוד):

- אָדָם    - שליטה והגבלה    - האימפריות הקדומות ה״קשות״ - אשור ובבל.
- חַוָּה    - חיות ושינוי (בעיקר הנָּחָשׁ)    - מרידות עקביות באימפריות.
- הֶבֶל    - קבוצות מגוונות    - סובלנות ומתן אוטונומיה לקבוצות - השיטה הפרסית הרכה.
- קַיִן    - שולט ומדכא    - מהנצרות הקדומה - ועד האימפריה הרומאית הקדושה.
- חֲנוֹךְ    - מחדש    - מסדרים ומוסדות נוצריים, גילדות.
- עִירָד    - מדכא את חידושי חנוך    - מאבק מתמיד בין השלטון, הכמורה, והגילדות.
- מְחוּיָאֵל    - תגובה כאוטית לדיכוי    - הנטיה למרידות בהגמוניה הנוצרית, ולבסוף - ההומניזם.
- מְתוּשָׁאֵל    - רצון להרגיע ולגבש    - שלום אאוגסבורג - הסכמים להכרה בשונות וריבונות האחר.
- לֶמֶךְ    - שילטון חזק    - המדינה הריכוזית המודרנית.

> ד יט: וַיִּקַּח לוֹ לֶמֶךְ שְׁתֵּי נָשִׁים:  שֵׁם הָאַחַת עָדָה וְשֵׁם הַשֵּׁנִית צִלָּה.  

בתרבות של שלטון מרכזי מפותח יש אפשרות לראות את השלטון בחיוב ולהיות חלק מהמנגנון - לקיים את המדינה: עָדָה (מלשון עֶדָה ועֵדוּת). ומולה יש אפשרות לראות את השלטון כדבר דורסני ומסוכן שצריך תמיד לרסן ולאתגר: צִלָּה (מלשון הצלה והגנה).

###### עדה - קיום, נוכחות: "האלהים הרעה אתי, =מעודי= עד היום הזה" (בראשית מח:טו) "ויאמר ישראל אל-יוסף - אמותה הפעם אחרי ראותי את-פניך, כי =עודך= חי" (בראשית מו:ל) "יהוה ימלך לעלם =ועד=" (שמות טו:יח)

###### בשביל מישהו (בעד, בעדי, בעדו): "ויאמר פרעה, אנכי אשלח אתכם וזבחתם ליהוה אלהיכם במדבר … ; העתירו =בעדי=" (שמות ח:כד) "והקריב אהרן את פר החטאת אשר-לו; וכפר =בעדו= =ובעד= ביתו" (ויקרא טז:ו)

###### התרעה בפני מישהו: "ויאמר אליו יהודה לאמר: =העד= =העד= בנו האיש לאמר לא-תראו פני בלתי אחיכם אתכם" (בראשית מג:ג)

###### עדה - קהל והתוועדות: "ונכרתה הנפש ההוא =מעדת= ישראל - בגר ובאזרח הארץ" (שמות יב:יט) "=ונעדתי= שמה לבני ישראל; ונקדש בכבדי" (שמות כט:מג)

###### עדי=תכשיט - להדגשת נוכחות: "וישמע העם את הדבר הרע הזה - ויתאבלו; ולא שתו איש =עדיו= עליו" (שמות לג:ד)

###### מועד - זמן ידוע של התכנסות: "את חג המצות תשמר - שבעת ימים תאכל מצות אשר צויתך, =למועד= חדש האביב" (שמות לד:יח)

###### עדות - מקום טקסי לשמירת חפצים שמסמלים את מהות העם: "כאשר צוה יהוה אל משה; ויניחהו אהרן לפני =העדת= למשמרת" (שמות טז:לד)

######

###### צל הוא מקום מוגן: צל מהשמש, הצלה (מעבר מסכנה למוגנות): "=הצילני= נא מיד אחי מיד עשו: כי ירא אנכי אתו - פן יבוא והכני אם על בנים" (בראשית לב:יב) " יהוה שמרך; יהוה =צלך= על יד ימינך" (תהילים קכא:ה) "... אל תיראו את עם הארץ, כי לחמנו הם; סר =צלם= מעליהם ויהוה אתנו, אל-תיראם" (במדבר יד:ט) "וסכה תהיה =לצל= יומם מחרב; ולמחסה ולמסתור מזרם וממטר" (ישעיהו ד:ו) "לעוז במעוז פרעה, ולחסות =בצל= מצרים" (ישעיהו ל:ב)

שמות ילדי למך ״משחקים״ עם ״בל״: יָבָל, יוּבָל, תּוּבַל.
נראה שיש כאן אמירה על תחושת הניתוק שנוכחת בחיים במדינה המודרנית.
נראה שיש בילדי למך התעסקות גדולה בהתמודדות עם התחושה הזאת.

###### כל השורשים שמכילים ״בל״ ועוד אות ״רכה״ קשורים לניתוק ההקשר:

- ###### יבל    - מעבר ממקום למקום

- ###### בל/בלי    - שלילה

- ###### בלה    - שחיקה

- ###### הבל    - חוסר כיוון

- ###### אבל    - תחושת אובדן

- ###### בהל    - אובדן ההתמצאות - דיסאורינטציה

- ###### בלהה    - סיוט - מציאות מוזרה ומנותקת

- ###### נבל    - קמילה - אבדן

- ###### בלל    - ערבוב ואבדן המבנה

> ד כ: וַתֵּלֶד עָדָה אֶת יָבָל:  הוּא הָיָה אֲבִי יֹשֵׁב אֹהֶל וּמִקְנֶה.  

יָבָל הוא עיקר המדינה המודרנית: המעמד הבורגני:
יֹשֵׁב אֹהֶל: נוטה לשמרנות ושימור המבנה הקיים.
מִקְנֶה: תפיסת עולם של עבודה קשה כדי להשיג (רכוש וידע).
לחלופין - מִקְנֶה הוא צאן הבית: קבוצות מגוונות שחיות ביחד.

> ד כא: וְשֵׁם אָחִיו יוּבָל:  הוּא הָיָה אֲבִי כָּל תֹּפֵשׂ כִּנּוֹר וְעוּגָב.  

נגינה (ואומנות באופן כללי) הם הכלי של התרבות לייצר תחושת שייכות וחיבור, זהות וסולידריות.

> ד כב: וְצִלָּה גַם הִוא יָלְדָה אֶת תּוּבַל קַיִן לֹטֵשׁ כָּל חֹרֵשׁ נְחֹשֶׁת וּבַרְזֶל; וַאֲחוֹת תּוּבַל קַיִן נַעֲמָה.  

תּוּבַל קַיִן - גם הוא בעל תפיסה של עבודה קשה וקניין - אבל הוא מתמקד בלשנות את הרכיבים הנוקשים של התרבות (עיבוד מתכת). הוא לוחמי הצדק, הזועקים בשער, הרדיקלים.

נַעֲמָה היא היפוכו של תּוּבַל קַיִן: היא תנועת רקע עממית (אישה, בניגוד לתּוּבַל קַיִן הזכר שמאופיין בניסיון להשתלט ולהנהיג) שמנסה לתת חמימות ו״לב״ בעולם המודרני המנוכר.

> ד כג: וַיֹּאמֶר לֶמֶךְ לְנָשָׁיו עָדָה וְצִלָּה שְׁמַעַן קוֹלִי נְשֵׁי לֶמֶךְ הַאְזֵנָּה אִמְרָתִי:  כִּי אִישׁ הָרַגְתִּי לְפִצְעִי וְיֶלֶד לְחַבֻּרָתִי.  
> ד כד: כִּי שִׁבְעָתַיִם יֻקַּם קָיִן; וְלֶמֶךְ שִׁבְעִים וְשִׁבְעָה.  

הפסוקים האלה מקבילים בין קָיִן ללֶמֶךְ:
וַיֹּאמֶר לוֹ יְהוָה לָכֵן כָּל הֹרֵג קַיִן שִׁבְעָתַיִם יֻקָּם; וַיָּשֶׂם יְהוָה לְקַיִן אוֹת לְבִלְתִּי הַכּוֹת אֹתוֹ כָּל מֹצְאוֹ (ד:טו)
כמו אצל קין (ואפילו יותר - ״פי שבעים ושבעה״) זרמים שיוצאים נגד המדינה ״נִיקָמִים״, ולא רק בידו של למך - בידה של המדינה - אלא גם על ידי ״פטריוטיות״: אכלוסיה שתומכת במדינה ושבשבילה הזהות הלאומית מהווה נתח נכבד בהגדרת העצמי.

> ד כה: וַיֵּדַע אָדָם עוֹד אֶת אִשְׁתּוֹ וַתֵּלֶד בֵּן וַתִּקְרָא אֶת שְׁמוֹ שֵׁת:  כִּי שָׁת לִי אֱלֹהִים זֶרַע אַחֵר תַּחַת הֶבֶל כִּי הֲרָגוֹ קָיִן.  

המאבק עתיק היומין בין הבל לקין - שכרוך בדיכוי של השלטון את העם, בחיכוך ומרי - מקבל תפנית.
הרנסאנס, הנאורות, המדינה המודרנית - כל אלו מביאים תפישת עולם של ״לראות את המציאות כמות שהיא״.
המציאות (אֱלֹהִים) שם (שָׁת) לפנינו מציאות - ובה אנחנו חיים. תפישת עולם ריאלית ומציאותית, שבה אין (כמעט) צורך בדיכוי מדינתי.

> ד כו: וּלְשֵׁת גַּם הוּא יֻלַּד בֵּן וַיִּקְרָא אֶת שְׁמוֹ אֱנוֹשׁ; אָז הוּחַל לִקְרֹא בְּשֵׁם יְהוָה.  

הגישה של שֵׁת מולידה את אֱנוֹשׁ (פרויד ע״ה): ניתוח ובניית מודלים (מתן שם לתהליכים) על נפש האדם (ה’): לִקְרֹא בְּשֵׁם יְהוָה.

###### הוּחַל - אולי משורש י.ח.ל - השתוקקות ותקווה.

זהו הפסוק האחרון בסיפור - הפסוק הבא מתחיל סיפור חדש. אבל איזה פסוק אחרון מפואר הוא זה !

# המבול - עולם ישן עד היסוד נחרימה {#המבול---עולם-ישן-עד-היסוד-נחרימה}

״זֶה סֵפֶר תּוֹלְדֹת אָדָם״ - יש כאן פתיחה של סיפור חדש - החלק השני של הרצף השני.
החלק הזה לא מתפרש יפה: יש כאן מקטעים של שושלות עם מעט מאוד ״סיפור״ - מקטעים שקשה לטעון שהם נכתבו כדי להסתיר סיפור אחר.
למעשה, חוץ מסיפור המבול גופו - כל המקטעים פשוט לא מסתדרים עם הפירוש (נכון לעכשיו):

- שושלת אדם וחוה עד נח
- היציאה מהתיבה - הקרבת הקרבנות, קדושת החיים, הקשת בענן
- נח השיכור
- שושלת בני נח: עמי העולם
- מגדל בבל (שמרגיש כמשהו בר-פירוש. מחכה)
- שושלת שם עד אברם

גם סיפור המבול מתאפיין במה שמרגיש כשתי וערב של טקסטים - ובכל זאת - במאמץ לא אלגנטי - פירשתי אותו כמתאר את המהפכה הקומוניסטית (ושברה).

> ה א: זֶה סֵפֶר תּוֹלְדֹת אָדָם:  בְּיוֹם בְּרֹא אֱלֹהִים אָדָם בִּדְמוּת אֱלֹהִים עָשָׂה אֹתוֹ.  
> ה ב: זָכָר וּנְקֵבָה בְּרָאָם; וַיְבָרֶךְ אֹתָם וַיִּקְרָא אֶת שְׁמָם אָדָם בְּיוֹם הִבָּרְאָם.  
> ה ג: וַיְחִי אָדָם שְׁלֹשִׁים וּמְאַת שָׁנָה וַיּוֹלֶד בִּדְמוּתוֹ כְּצַלְמוֹ; וַיִּקְרָא אֶת שְׁמוֹ שֵׁת.  
> ה ד: וַיִּהְיוּ יְמֵי אָדָם אַחֲרֵי הוֹלִידוֹ אֶת שֵׁת שְׁמֹנֶה מֵאֹת שָׁנָה; וַיּוֹלֶד בָּנִים וּבָנוֹת.  
> ה ה: וַיִּהְיוּ כָּל יְמֵי אָדָם אֲשֶׁר חַי תְּשַׁע מֵאוֹת שָׁנָה וּשְׁלֹשִׁים שָׁנָה; וַיָּמֹת.  
> ה ו: וַיְחִי שֵׁת חָמֵשׁ שָׁנִים וּמְאַת שָׁנָה; וַיּוֹלֶד אֶת אֱנוֹשׁ.  

##

> ה ז: וַיְחִי שֵׁת אַחֲרֵי הוֹלִידוֹ אֶת אֱנוֹשׁ שֶׁבַע שָׁנִים וּשְׁמֹנֶה מֵאוֹת שָׁנָה; וַיּוֹלֶד בָּנִים וּבָנוֹת.  
> ה ח: וַיִּהְיוּ כָּל יְמֵי שֵׁת שְׁתֵּים עֶשְׂרֵה שָׁנָה וּתְשַׁע מֵאוֹת שָׁנָה; וַיָּמֹת.  
> ה ט: וַיְחִי אֱנוֹשׁ תִּשְׁעִים שָׁנָה; וַיּוֹלֶד אֶת קֵינָן.  

##

> ה י: וַיְחִי אֱנוֹשׁ אַחֲרֵי הוֹלִידוֹ אֶת קֵינָן חֲמֵשׁ עֶשְׂרֵה שָׁנָה וּשְׁמֹנֶה מֵאוֹת שָׁנָה; וַיּוֹלֶד בָּנִים וּבָנוֹת.  
> ה יא: וַיִּהְיוּ כָּל יְמֵי אֱנוֹשׁ חָמֵשׁ שָׁנִים וּתְשַׁע מֵאוֹת שָׁנָה; וַיָּמֹת.  
> ה יב: וַיְחִי קֵינָן שִׁבְעִים שָׁנָה; וַיּוֹלֶד אֶת מַהֲלַלְאֵל.  

##

> ה יג: וַיְחִי קֵינָן אַחֲרֵי הוֹלִידוֹ אֶת מַהֲלַלְאֵל אַרְבָּעִים שָׁנָה וּשְׁמֹנֶה מֵאוֹת שָׁנָה; וַיּוֹלֶד בָּנִים וּבָנוֹת.  
> ה יד: וַיִּהְיוּ כָּל יְמֵי קֵינָן עֶשֶׂר שָׁנִים וּתְשַׁע מֵאוֹת שָׁנָה; וַיָּמֹת.  
> ה טו: וַיְחִי מַהֲלַלְאֵל חָמֵשׁ שָׁנִים וְשִׁשִּׁים שָׁנָה; וַיּוֹלֶד אֶת יָרֶד.  
> ה טז: וַיְחִי מַהֲלַלְאֵל אַחֲרֵי הוֹלִידוֹ אֶת יֶרֶד שְׁלֹשִׁים שָׁנָה וּשְׁמֹנֶה מֵאוֹת שָׁנָה; וַיּוֹלֶד בָּנִים וּבָנוֹת.  
> ה יז: וַיִּהְיוּ כָּל יְמֵי מַהֲלַלְאֵל חָמֵשׁ וְתִשְׁעִים שָׁנָה וּשְׁמֹנֶה מֵאוֹת שָׁנָה; וַיָּמֹת.  
> ה יח: וַיְחִי יֶרֶד שְׁתַּיִם וְשִׁשִּׁים שָׁנָה וּמְאַת שָׁנָה; וַיּוֹלֶד אֶת חֲנוֹךְ.  
> ה יט: וַיְחִי יֶרֶד אַחֲרֵי הוֹלִידוֹ אֶת חֲנוֹךְ שְׁמֹנֶה מֵאוֹת שָׁנָה; וַיּוֹלֶד בָּנִים וּבָנוֹת.  
> ה כ: וַיִּהְיוּ כָּל יְמֵי יֶרֶד שְׁתַּיִם וְשִׁשִּׁים שָׁנָה וּתְשַׁע מֵאוֹת שָׁנָה; וַיָּמֹת.  
> ה כא: וַיְחִי חֲנוֹךְ חָמֵשׁ וְשִׁשִּׁים שָׁנָה; וַיּוֹלֶד אֶת מְתוּשָׁלַח.  
> ה כב: וַיִּתְהַלֵּךְ חֲנוֹךְ אֶת הָאֱלֹהִים אַחֲרֵי הוֹלִידוֹ אֶת מְתוּשֶׁלַח שְׁלֹשׁ מֵאוֹת שָׁנָה; וַיּוֹלֶד בָּנִים וּבָנוֹת.  
> ה כג: וַיְהִי כָּל יְמֵי חֲנוֹךְ חָמֵשׁ וְשִׁשִּׁים שָׁנָה וּשְׁלֹשׁ מֵאוֹת שָׁנָה.  
> ה כד: וַיִּתְהַלֵּךְ חֲנוֹךְ אֶת הָאֱלֹהִים; וְאֵינֶנּוּ כִּי לָקַח אֹתוֹ אֱלֹהִים.  
> ה כה: וַיְחִי מְתוּשֶׁלַח שֶׁבַע וּשְׁמֹנִים שָׁנָה וּמְאַת שָׁנָה; וַיּוֹלֶד אֶת לָמֶךְ.  
> ה כו: וַיְחִי מְתוּשֶׁלַח אַחֲרֵי הוֹלִידוֹ אֶת לֶמֶךְ שְׁתַּיִם וּשְׁמוֹנִים שָׁנָה וּשְׁבַע מֵאוֹת שָׁנָה; וַיּוֹלֶד בָּנִים וּבָנוֹת.  
> ה כז: וַיִּהְיוּ כָּל יְמֵי מְתוּשֶׁלַח תֵּשַׁע וְשִׁשִּׁים שָׁנָה וּתְשַׁע מֵאוֹת שָׁנָה; וַיָּמֹת.  

שושלת שת מקבילה במידה משמעותית לשושלת קין, אבל הנחת העבודה שלנו היא שדמיון חלקי זה נובע מתתי-תהליכים דומים - אבל שהסיפורים עצמם שונים מאוד.

ושוב, מתן משמעות לשמות היא קשה עד בלתי אפשרית, מכיוון שאין כמעט הקשר וסיפור על רוב השמות.
ניסיתי כמיטב יכולתי - אבל אלו הם רק ניחושים:

אָדָם - הסיפור מתחיל בדגש על המאבק המעמדי (זָכָר וּנְקֵבָה בְּרָאָם) שמלווה את האנושות מתחילתה.
שֵׁת - קפיצה קדימה לעידן המודרני.
אֱנוֹשׁ - הומניזם, אינדיבידואליזם.
קֵינָן - מאמץ להשיג דברים - המעמד הבורגני - הגישה הפרוטסטנטית לעבודה.
מַהֲלַלְאֵל - מתן כבוד והלל לרציונליזם.
יָרֶד (מלשון רדיה וכיבוש) - הרציונליזם ״כובש״ בסערה חסרת תקדים.
חֲנוֹךְ - העידן התעשייתי - גישה של יזמות רציונלית (חנוכה של מפעלים ומיזמים).
״וַיִּתְהַלֵּךְ חֲנוֹךְ אֶת הָאֱלֹהִים; וְאֵינֶנּוּ כִּי לָקַח אֹתוֹ אֱלֹהִים״ - תחושת התלישות שאותה ראציונליות משרה, כאילו העולם היזמי הוא לא תרבות אלא ריק תרבותי.
מְתוּשָׁלַח - המודרנה - אהבת החדש ו״שילוח לכל הרוחות״ של קיפאון העולם העתיק.
לָמֶךְ - המדינה המודרנית החזקה.

> ה כח: וַיְחִי לֶמֶךְ שְׁתַּיִם וּשְׁמֹנִים שָׁנָה וּמְאַת שָׁנָה; וַיּוֹלֶד בֵּן.  
> ה כט: וַיִּקְרָא אֶת שְׁמוֹ נֹחַ לֵאמֹר:  זֶה יְנַחֲמֵנוּ מִמַּעֲשֵׂנוּ וּמֵעִצְּבוֹן יָדֵינוּ מִן הָאֲדָמָה אֲשֶׁר אֵרְרָהּ יְהוָה.  
> ה ל: וַיְחִי לֶמֶךְ אַחֲרֵי הוֹלִידוֹ אֶת נֹחַ חָמֵשׁ וְתִשְׁעִים שָׁנָה וַחֲמֵשׁ מֵאֹת שָׁנָה; וַיּוֹלֶד בָּנִים וּבָנוֹת.  
> ה לא: וַיְהִי כָּל יְמֵי לֶמֶךְ שֶׁבַע וְשִׁבְעִים שָׁנָה וּשְׁבַע מֵאוֹת שָׁנָה; וַיָּמֹת.  
> ה לב: וַיְהִי נֹחַ בֶּן חֲמֵשׁ מֵאוֹת שָׁנָה; וַיּוֹלֶד נֹחַ אֶת שֵׁם אֶת חָם וְאֶת יָפֶת.  

נח מיצג תפיסת עולם רדיקאלית ומוחלטת.
נח נולד ומוגדר מתוך התחושה שהאוכלוסיה (אֲדָמָה) סובלת קשות (אֵרְרָהּ) מהאנושות שפועלת בצורה רגשית (יְהוָה) ולקוייה.
שמו הוא ״נֹחַ״ - מלשון הינחמות: ביטול כל העולם הנורא שהאנושות הקימה - רצון לחזור בנו מִמַּעֲשֵׂנוּ וּמֵעִצְּבוֹן יָדֵינוּ.

###### בלשון המקרא להינחם פירושו לבטל ולחזור אחורה (undo) או להשתקם מדבר רע: "הנה עשו אחיך =מתנחם= לך להרגך" (בראשית כז:מב) "שוב מחרון אפך, =והנחם= על-הרעה לעמך" (שמות לב:יב) "לא איש אל ויכזב, ובן-אדם =ויתנחם=; ההוא אמר ולא יעשה, ודבר ולא יקימנה" (במדבר כג:יט) "וגם נצח ישראל לא ישקר ולא =ינחם=: כי לא אדם הוא =להנחם=" (שמואל-א טו:כט)

המהפכה התעשיתית הביאה אומללות וניצול לשכבות נרחבות באוכלוסיה, תוך יצירת שכבה דקה של מתעשרים חדשים. יש ניצול ילדים מחפיר בבתי המלאכה (workshops) ובמכרות. אנשים עובדים שעות ארוכות בתנאים מזעזעים תמורת שכר נמוך מאד.
שיעבוד ואומללות היו מאז ומעולם, אך בניגוד לעבר, אנחנו כבר בתקופת אֱנוֹשׁ האינדיבידואליסטית וההומנית - ונוצרת לגיטימציה למציאת צורת חיים שלא תְאָרֶר את האנושות.

## העולם ערב המבול {#העולם-ערב-המבול}

אבל לפני שאנחנו מתארים את מעללי נח - המהלכים הקיצוניים של ביטול העולם הישן - התורה מספרת על תהליכים קלאסיים שקרו מימי קדם (אֲשֶׁר מֵעוֹלָם), ואשר הם רקע לסיפור נח:

> ו א: וַיְהִי כִּי הֵחֵל הָאָדָם לָרֹב עַל פְּנֵי הָאֲדָמָה; וּבָנוֹת יֻלְּדוּ לָהֶם.  
> ו ב: וַיִּרְאוּ בְנֵי הָאֱלֹהִים אֶת בְּנוֹת הָאָדָם כִּי טֹבֹת הֵנָּה; וַיִּקְחוּ לָהֶם נָשִׁים מִכֹּל אֲשֶׁר בָּחָרוּ.  

כאשר תרבויות החלו מתפשטות בעולם - נבנו בהכרח אימפריות - וכך נוצרו אזורים וקבוצות אתניות שהיו תחת השפעה של אימפריה זאת או אחרת. ניתן להתיחס לאזורי ההשפעה האלו כ״בָנוֹת״ - מכיוון שבמידה רבה ניטלה מהם היכולת להוביל.
האמפריה העתיקה נקראת ״מטרופוליס״ ("העיר האם" ביוונית), והאזורים הכפופים לה הם ״בנותיה״.
אימפריות הם כל כך גדולות - עד שהן לא רק מושפעות מהמציאות - הם במידה רבה גם מכתיבות אותה - במיוחד מבחינת אזורי ההשפעה. כך שניתן להתיחס לאימפריות כ״בְנֵי הָאֱלֹהִים״ - כלומר ״מכתיבי מציאות״.
אם כדי לנצל משאבים או כדי לייצר איזורי חייץ בטחוניים, האימפריות שאפו לפרוש את השפעתם על ה״בנות״ (וַיִּקְחוּ לָהֶם נָשִׁים מִכֹּל אֲשֶׁר בָּחָרוּ).

> ו ג: וַיֹּאמֶר יְהוָה לֹא יָדוֹן רוּחִי בָאָדָם לְעֹלָם בְּשַׁגַּם הוּא בָשָׂר; וְהָיוּ יָמָיו מֵאָה וְעֶשְׂרִים שָׁנָה.  

בהרבה מקרים היתה התמרמרות (רגש = יְהוָה) של הנשלטים כלפי השולטים עקב כפייה של שינויים תרבותיים.
ובעודם צופים באימפריות נלחמות ומחליפות שטחים, ובמרידות נגד האימפריות, ובשחיתות של האימפריות, מתגבשת הבנה שהרגשת קונפליקט/מדון מול האימפריה היא לא נצחית אלא ברת-חלוף:
וַיֹּאמֶר יְהוָה (המתנגדים הבינו ש) לֹא יָדוֹן רוּחִי בָאָדָם לְעֹלָם (הם לא יתנצחו עם האימפריות האלה לנצח) בְּשַׁגַּם (בגלל שֵגָם) הוּא בָשָׂר (גם האימפריות הן בסופו של דבר רק תרבויות) וְהָיוּ יָמָיו מֵאָה וְעֶשְׂרִים שָׁנָה (וגם האימפריות ימותו כמו כל תרבות).

> ו ד: הַנְּפִלִים הָיוּ בָאָרֶץ בַּיָּמִים הָהֵם וְגַם אַחֲרֵי כֵן אֲשֶׁר יָבֹאוּ בְּנֵי הָאֱלֹהִים אֶל בְּנוֹת הָאָדָם וְיָלְדוּ לָהֶם:  הֵמָּה הַגִּבֹּרִים אֲשֶׁר מֵעוֹלָם אַנְשֵׁי הַשֵּׁם.  

הַנְּפִלִים - אותן אימפריות מתפשטות ואימפריאליסטיות מימי קדם ועד היום - הם ״אַנְשֵׁי הַשֵּׁם״ - כלומר הם הפכו למושגים מוכרים ונלמדים בספרי ההיסטוריה.

###### שורש נפל משמש גם להתפרשׂוּת על שטח: "וישכנו מחוילה עד שור אשר על פני מצרים באכה אשורה; על פני כל אחיו =נפל=" (בראשית כה:יח) "ומדין ועמלק וכל בני קדם =נפלים= בעמק כארבה לרב" (שופטים ז:יב) "ובימים ההם שבט הדני מבקש לו נחלה לשבת - כי לא =נפלה= לו עד היום ההוא בתוך שבטי ישראל בנחלה" (שופטים יח:א)

מעניין שכתוב ״וְיָלְדוּ לָהֶם״ - יש כאן אמירה שהנְּפִלִים נהפכים ל״אַנְשֵׁי הַשֵּׁם״ לא רק עקב כיבושים תרבותיים, אלא בעיקר על ידי ההתפתחויות התרבותיות שנוצרות מהמגע בין הכובש לנכבש: הילדים של בני האלהים ובנות האדם.

חשוב להדגיש שכדרכנו - אנו פחות מתעניינים באימפריות ככובשות שטחים גשמיים, אלא כתרבויות רבות עוצמה. כלומר הַנְּפִלִים הן פחות יוון ויותר ההלניזם, פחות נפולאון ויותר הקידמה, פחות אירופה ויותר המהפכה התעשייתית.

> ו ה: וַיַּרְא יְהוָה כִּי רַבָּה רָעַת הָאָדָם בָּאָרֶץ וְכָל יֵצֶר מַחְשְׁבֹת לִבּוֹ רַק רַע כָּל הַיּוֹם.  
> ו ו: וַיִּנָּחֶם יְהוָה כִּי עָשָׂה אֶת הָאָדָם בָּאָרֶץ; וַיִּתְעַצֵּב אֶל לִבּוֹ.  

העידן המודרני האיץ את המתחים התרבותיים האלה מאוד מאוד. השינויים בצורת החיים - ואפילו בצורה הבסיסית שבה האדם חווה את העולם (אָרֶץ) היו קיצוניים ומהירים מאוד: חווית החיים של אדם בקהילה או בגילדה - חוויה של שייכות למנגנון עוטף - שונה דרמטית מצורת החיים המודרנית - של אינדיבידואליזם ושינוי ולפעמים תחושת תלישות והליכה-לאיבוד.

הרגשות השליליים האלה מצטברים עד לכדי רצון לשנות את התרבות מן היסוד: לא רק שינויים תרבותיים חיצוניים - העדפה של תרבות זאת או אחרת - אלא שינוי שורש רדיקאלי - שינוי בָּאָרֶץ - שינוי של תפיסת העולם האינסטינקטיביות של מה מקומי בחברה ואיך חברה אמורה להתנהג.

> ו ז: וַיֹּאמֶר יְהוָה אֶמְחֶה אֶת הָאָדָם אֲשֶׁר בָּרָאתִי מֵעַל פְּנֵי הָאֲדָמָה מֵאָדָם עַד בְּהֵמָה עַד רֶמֶשׂ וְעַד עוֹף הַשָּׁמָיִם:  כִּי נִחַמְתִּי כִּי עֲשִׂיתִם.  
> ו ח: וְנֹחַ מָצָא חֵן בְּעֵינֵי יְהוָה.  

נוצרה דינאמיקה שהפיתרון הוא מחיקת כל התרבויות והקבוצות באופן מוחלט, ובנייה של תרבות שונה לחלוטין.
וכמילות האינטרנציונל הקומוניסטי: ״עוֹלָם יָשָׁן עֲדֵי הַיְּסוֹד נַחְרִימָה … אֶת עוֹלָמֵנוּ אָז נָקִימָה״

## נֹח והמבול - קומוניזם {#נֹח-והמבול---קומוניזם}

> ו ט: אֵלֶּה תּוֹלְדֹת נֹחַ נֹחַ אִישׁ צַדִּיק תָּמִים הָיָה בְּדֹרֹתָיו:  אֶת הָאֱלֹהִים הִתְהַלֶּךְ נֹחַ.  

עד כאן תואר תהליך של אכזבה מהצורה שבה העולם התפתח - אכזבה רגשית (ה’).
אבל הגרעין הקשה של מהפכני הקומוניזם היו בעלי תודעה מדעית רציונלית (להבנתם הם כמובן): תורתו של מארקס היתה פסאודו-מדעית ודיברה על כורח היסטורי בלתי נמנע להגיע אל האוטופיה הקומוניסטית.
כך שהאנשים אלה היו אנשי האלקים.
המהפכנים אופיינו בלהט רב, ובדבקות קיצונית ב״דרך״ שהתווה להם המודל המרקסיסטי: הם היו ״צַדִּיק תָּמִים״ - עשו את המעשים הנכונים לגמרי (לשיטתם).
בנוסף, הם היו ממודרים (דֹרֹתָיו) - גם בתאים מהפכניים, אבל גם ובעיקר ממודרים מהמוסר הכללי. הם בזו לרכיבים הבסיסיים ביותר של המוסר - אפילו לטאבו של רציחות. מבחינתם - כל מה שמקדם את המהפכה הוא מוסרי, וכל מה שמעכב אותה הוא לא מוסרי.

###### כל השורשים שמכילים ״דר״ ועוד אות ״רכה״ קשורים למידור והפרדה:

###### דור - תיחום של תקופת חיים: "וימת יוסף וכל אחיו וכל =הדור= ההוא" (שמות א:ו)

###### כדור - דבר עטוף: "הנה יהוה מטלטלך טלטלה גבר; ועטך עטה; צנוף יצנפך צנפה =כדור=, אל-ארץ רחבת ידים" (ישעיהו כב:יט)

###### מצור מסביב לעיר - הפרדה שלה משאר העולם: "וחניתי =כדור= עליך; וצרתי עליך מצב, והקימתי עליך מצרת" (ישעיהו כט:ג) "יבעתהו צר ומצוקה; תתקפהו כמלך עתיד =לכידור=" (איוב טו:כד)

###### מדורת אש - אזור תחום של אש: "כי ערוך מאתמול תפתה, גם הוא למלך הוכן העמיק הרחב; =מדרתה= אש ועצים הרבה" (ישעיהו ל:לג)

###### לדור בדירה - בתחום המיועד למישהו: "בחרתי הסתופף בבית אלהי; =מדור= באהלי-רשע" (תהילים פד:יא)

###### נדר - אמירה שמגבילה ומתחמת את מעשי האדם.

###### שורשים דומים: חדר, גדר, דרך.

> ו י: וַיּוֹלֶד נֹחַ שְׁלֹשָׁה בָנִים אֶת שֵׁם אֶת חָם וְאֶת יָפֶת.  

באין הרבה הקשר - אלו הם רק ניחושים:
שֵׁם - האידאולוג, מתווה הדרך והמודלים.
חָם - אנשי הרחוב - הפעילים.
יָפֶת - ההמון הפתי והנסחף.

> ו יא: וַתִּשָּׁחֵת הָאָרֶץ לִפְנֵי הָאֱלֹהִים; וַתִּמָּלֵא הָאָרֶץ חָמָס.  
> ו יב: וַיַּרְא אֱלֹהִים אֶת הָאָרֶץ וְהִנֵּה נִשְׁחָתָה:  כִּי הִשְׁחִית כָּל בָּשָׂר אֶת דַּרְכּוֹ עַל הָאָרֶץ.  
> ו יג: וַיֹּאמֶר אֱלֹהִים לְנֹחַ קֵץ כָּל בָּשָׂר בָּא לְפָנַי כִּי מָלְאָה הָאָרֶץ חָמָס מִפְּנֵיהֶם; וְהִנְנִי מַשְׁחִיתָם אֶת הָאָרֶץ.  

יש כאן הדגשה שנֹחַ מבין שהאָרֶץ נשחתה - הצורה הבסיסית התת הכרתית שבה מסתכלים על העולם - היא נשחתה. לא תרבות מסויימת - אלא הכל הכל - מהשורש.
מבחינת נֹחַ - כלל התרבויות בעולם הולכות להיעלם - לא בגלל עימות עם תרבות זאת או אחרת - אלא בגלל שהצורה הבסיסית התת הכרתית שבה מסתכלים על העולם הולכת להשתנות באופן מהותי.

חשוב להדגיש שכל הנאמר פה הוא מזווית הראיה של נח: בעולם ישנם תרבויות שלא מרגישות כך, ושהמבול לא יכה בהם. המבול הוא מוחלט בתחומי נח - לא בכל העולם.

> ו יד: עֲשֵׂה לְךָ תֵּבַת עֲצֵי גֹפֶר קִנִּים תַּעֲשֶׂה אֶת הַתֵּבָה; וְכָפַרְתָּ אֹתָהּ מִבַּיִת וּמִחוּץ בַּכֹּפֶר.  
> ו טו: וְזֶה אֲשֶׁר תַּעֲשֶׂה אֹתָהּ:  שְׁלֹשׁ מֵאוֹת אַמָּה אֹרֶךְ הַתֵּבָה חֲמִשִּׁים אַמָּה רָחְבָּהּ וּשְׁלֹשִׁים אַמָּה קוֹמָתָהּ.  
> ו טז: צֹהַר תַּעֲשֶׂה לַתֵּבָה וְאֶל אַמָּה תְּכַלֶּנָּה מִלְמַעְלָה וּפֶתַח הַתֵּבָה בְּצִדָּהּ תָּשִׂים; תַּחְתִּיִּם שְׁנִיִּם וּשְׁלִשִׁים תַּעֲשֶׂהָ.  

נֹחַ מגבש דרך פעולה: הקמתה של המדינה הטוטאליטרית:

- תֵּבָה - המדינה הקומוניסטית - מקום מתוחם ומובדל משאר העולם (שאמור להשתלט על כל העולם).
- עֲצֵי גֹפֶר - הבנות מוחלטות ודוגמטיות - יבשות - נטולות פשרות (גֹפֶר מלשון גָּפְרִית וָאֵשׁ).
- קִנִּים - מלשון קניין - עבודה קשה כדי להשיג משהו.
- וְכָפַרְתָּ אֹתָהּ מִבַּיִת וּמִחוּץ בַּכֹּפֶר - משטרה אימתנית מגינה מבית, וצבא אימתני מגן מחוץ.
- צֹהַר תַּעֲשֶׂה לַתֵּבָה וְאֶל אַמָּה תְּכַלֶּנָּה מִלְמַעְלָה - המנהיג העליון - אור הצהריים - ״שמש העמים״.
- תְּכַלֶּנָּה - מתקשר עם האוטופיזם של ״וַיְכֻלּוּ הַשָּׁמַיִם וְהָאָרֶץ וְכָל צְבָאָם״ (בראשית ב:א).
- פֶתַח הַתֵּבָה בְּצִדָּהּ תָּשִׂים - המגע עם העולם שבחוץ יעשה באיבה וצְדִיָיה.
- תַּחְתִּיִּם שְׁנִיִּם וּשְׁלִשִׁים תַּעֲשֶׂהָ - מעמדות.
  למרות שהקומוניזם היה אמור לייצר עולם בלי מעמדות, היו בו מעמדות מובחנים ומוקצנים:
  - האיכרים (תַּחְתִּיִּם),
  - מעמד הפועלים (שְׁנִיִּם),
  - והמפלגה (שְׁלִשִׁים).

> ו יז: וַאֲנִי הִנְנִי מֵבִיא אֶת הַמַּבּוּל מַיִם עַל הָאָרֶץ לְשַׁחֵת כָּל בָּשָׂר אֲשֶׁר בּוֹ רוּחַ חַיִּים מִתַּחַת הַשָּׁמָיִם:  כֹּל אֲשֶׁר בָּאָרֶץ יִגְוָע.  

מַיִם עַל הָאָרֶץ - מים מסמלים שינוי ורצון. המַּבּוּל הוא שינוי עז וחזק מאוד.
לְשַׁחֵת כָּל בָּשָׂר (כל קבוצה) אֲשֶׁר בּוֹ רוּחַ חַיִּים (עם תרבות ברת שינוי) מִתַּחַת הַשָּׁמָיִם (שניתנת להשפעה מבחוץ). כֹּל אֲשֶׁר בָּאָרֶץ יִגְוָע - כל התרבויות שמבוססות על צורת המחשבה הישנה יעלמו.

> ו יח: וַהֲקִמֹתִי אֶת בְּרִיתִי אִתָּךְ; וּבָאתָ אֶל הַתֵּבָה אַתָּה וּבָנֶיךָ וְאִשְׁתְּךָ וּנְשֵׁי בָנֶיךָ אִתָּךְ.  
> ו יט: וּמִכָּל הָחַי מִכָּל בָּשָׂר שְׁנַיִם מִכֹּל תָּבִיא אֶל הַתֵּבָה לְהַחֲיֹת אִתָּךְ:  זָכָר וּנְקֵבָה יִהְיוּ.  
> ו כ: מֵהָעוֹף לְמִינֵהוּ וּמִן הַבְּהֵמָה לְמִינָהּ מִכֹּל רֶמֶשׂ הָאֲדָמָה לְמִינֵהוּ שְׁנַיִם מִכֹּל יָבֹאוּ אֵלֶיךָ לְהַחֲיוֹת.  
> ו כא: וְאַתָּה קַח לְךָ מִכָּל מַאֲכָל אֲשֶׁר יֵאָכֵל וְאָסַפְתָּ אֵלֶיךָ; וְהָיָה לְךָ וְלָהֶם לְאָכְלָה.  
> ו כב: וַיַּעַשׂ נֹחַ:  כְּכֹל אֲשֶׁר צִוָּה אֹתוֹ אֱלֹהִים כֵּן עָשָׂה.  
> ז א: וַיֹּאמֶר יְהוָה לְנֹחַ בֹּא אַתָּה וְכָל בֵּיתְךָ אֶל הַתֵּבָה:  כִּי אֹתְךָ רָאִיתִי צַדִּיק לְפָנַי בַּדּוֹר הַזֶּה.  
> ז ב: מִכֹּל הַבְּהֵמָה הַטְּהוֹרָה תִּקַּח לְךָ שִׁבְעָה שִׁבְעָה אִישׁ וְאִשְׁתּוֹ; וּמִן הַבְּהֵמָה אֲשֶׁר לֹא טְהֹרָה הִוא שְׁנַיִם אִישׁ וְאִשְׁתּוֹ.  
> ז ג: גַּם מֵעוֹף הַשָּׁמַיִם שִׁבְעָה שִׁבְעָה זָכָר וּנְקֵבָה לְחַיּוֹת זֶרַע עַל פְּנֵי כָל הָאָרֶץ.  
> ז ד: כִּי לְיָמִים עוֹד שִׁבְעָה אָנֹכִי מַמְטִיר עַל הָאָרֶץ אַרְבָּעִים יוֹם וְאַרְבָּעִים לָיְלָה; וּמָחִיתִי אֶת כָּל הַיְקוּם אֲשֶׁר עָשִׂיתִי מֵעַל פְּנֵי הָאֲדָמָה.  
> ז ה: וַיַּעַשׂ נֹחַ כְּכֹל אֲשֶׁר צִוָּהוּ יְהוָה.  
> ז ו: וְנֹחַ בֶּן שֵׁשׁ מֵאוֹת שָׁנָה; וְהַמַּבּוּל הָיָה מַיִם עַל הָאָרֶץ.  
> ז ז: וַיָּבֹא נֹחַ וּבָנָיו וְאִשְׁתּוֹ וּנְשֵׁי בָנָיו אִתּוֹ אֶל הַתֵּבָה:  מִפְּנֵי מֵי הַמַּבּוּל.  
> ז ח: מִן הַבְּהֵמָה הַטְּהוֹרָה וּמִן הַבְּהֵמָה אֲשֶׁר אֵינֶנָּה טְהֹרָה; וּמִן הָעוֹף וְכֹל אֲשֶׁר רֹמֵשׂ עַל הָאֲדָמָה.  
> ז ט: שְׁנַיִם שְׁנַיִם בָּאוּ אֶל נֹחַ אֶל הַתֵּבָה זָכָר וּנְקֵבָה:  כַּאֲשֶׁר צִוָּה אֱלֹהִים אֶת נֹחַ.  
> ז י: וַיְהִי לְשִׁבְעַת הַיָּמִים; וּמֵי הַמַּבּוּל הָיוּ עַל הָאָרֶץ.  
> ז יא: בִּשְׁנַת שֵׁשׁ מֵאוֹת שָׁנָה לְחַיֵּי נֹחַ בַּחֹדֶשׁ הַשֵּׁנִי בְּשִׁבְעָה עָשָׂר יוֹם לַחֹדֶשׁ בַּיּוֹם הַזֶּה נִבְקְעוּ כָּל מַעְיְנֹת תְּהוֹם רַבָּה וַאֲרֻבֹּת הַשָּׁמַיִם נִפְתָּחוּ.  
> ז יב: וַיְהִי הַגֶּשֶׁם עַל הָאָרֶץ אַרְבָּעִים יוֹם וְאַרְבָּעִים לָיְלָה.  
> ז יג: בְּעֶצֶם הַיּוֹם הַזֶּה בָּא נֹחַ וְשֵׁם וְחָם וָיֶפֶת בְּנֵי נֹחַ; וְאֵשֶׁת נֹחַ וּשְׁלֹשֶׁת נְשֵׁי בָנָיו אִתָּם אֶל הַתֵּבָה.  
> ז יד: הֵמָּה וְכָל הַחַיָּה לְמִינָהּ וְכָל הַבְּהֵמָה לְמִינָהּ וְכָל הָרֶמֶשׂ הָרֹמֵשׂ עַל הָאָרֶץ לְמִינֵהוּ; וְכָל הָעוֹף לְמִינֵהוּ כֹּל צִפּוֹר כָּל כָּנָף.  
> ז טו: וַיָּבֹאוּ אֶל נֹחַ אֶל הַתֵּבָה שְׁנַיִם שְׁנַיִם מִכָּל הַבָּשָׂר אֲשֶׁר בּוֹ רוּחַ חַיִּים.  
> ז טז: וְהַבָּאִים זָכָר וּנְקֵבָה מִכָּל בָּשָׂר בָּאוּ כַּאֲשֶׁר צִוָּה אֹתוֹ אֱלֹהִים; וַיִּסְגֹּר יְהוָה בַּעֲדוֹ.  

הפסוקים האלה שדנים בחיות (ובאוכל שלהם) לא מתחבר לי.
יתכן שהטקסט הזה מאולץ ונועד כדי לענות על השאלה ״אם היה מבול אז איך נשארו חיות בעולם ?״
יתכן שהטקסט הזה מחכה לרעיון חכם שיחבר אותו...

> ז יז: וַיְהִי הַמַּבּוּל אַרְבָּעִים יוֹם עַל הָאָרֶץ; וַיִּרְבּוּ הַמַּיִם וַיִּשְׂאוּ אֶת הַתֵּבָה וַתָּרָם מֵעַל הָאָרֶץ.  
> ז יח: וַיִּגְבְּרוּ הַמַּיִם וַיִּרְבּוּ מְאֹד עַל הָאָרֶץ; וַתֵּלֶךְ הַתֵּבָה עַל פְּנֵי הַמָּיִם.  
> ז יט: וְהַמַּיִם גָּבְרוּ מְאֹד מְאֹד עַל הָאָרֶץ; וַיְכֻסּוּ כָּל הֶהָרִים הַגְּבֹהִים אֲשֶׁר תַּחַת כָּל הַשָּׁמָיִם.  
> ז כ: חֲמֵשׁ עֶשְׂרֵה אַמָּה מִלְמַעְלָה גָּבְרוּ הַמָּיִם; וַיְכֻסּוּ הֶהָרִים.  
> ז כא: וַיִּגְוַע כָּל בָּשָׂר הָרֹמֵשׂ עַל הָאָרֶץ בָּעוֹף וּבַבְּהֵמָה וּבַחַיָּה וּבְכָל הַשֶּׁרֶץ הַשֹּׁרֵץ עַל הָאָרֶץ וְכֹל הָאָדָם.  
> ז כב: כֹּל אֲשֶׁר נִשְׁמַת רוּחַ חַיִּים בְּאַפָּיו מִכֹּל אֲשֶׁר בֶּחָרָבָה מֵתוּ.  
> ז כג: וַיִּמַח אֶת כָּל הַיְקוּם אֲשֶׁר עַל פְּנֵי הָאֲדָמָה מֵאָדָם עַד בְּהֵמָה עַד רֶמֶשׂ וְעַד עוֹף הַשָּׁמַיִם וַיִּמָּחוּ מִן הָאָרֶץ; וַיִּשָּׁאֶר אַךְ נֹחַ וַאֲשֶׁר אִתּוֹ בַּתֵּבָה.  
> ז כד: וַיִּגְבְּרוּ הַמַּיִם עַל הָאָרֶץ חֲמִשִּׁים וּמְאַת יוֹם.  

## וַתָּרָם מֵעַל הָאָרֶץ - קומוניסטים ניתקו מהארץ הישנה - מצורת המחשבה והאיסטינקטים הישנים.

## וַתֵּלֶךְ הַתֵּבָה עַל פְּנֵי הַמָּיִם - רצונות חזקים ושינויים עזים.

## וַיְכֻסּוּ כָּל הֶהָרִים הַגְּבֹהִים אֲשֶׁר תַּחַת כָּל הַשָּׁמָיִם - כל הטאבויים וצווי המוסר הישן והמוסכמות בין איש לרעהו.

המדינה הקומוניסטית איבדה כל חוש מוסרי:

- שיסתה ילדים להלשין על הוריהם
- הרעיבה במכוון את איכרי אוקראינה
- רצחה אלפים והגלתה מליונים לגולאגים
- ביצעה טרנספרים המוניים
- דיכוי הדת, חופש הביטוי, וביטויים אתניים
- עבודת כפייה לפרוייקטים לאומיים

## קריסת המבול {#קריסת-המבול}

> ח א: וַיִּזְכֹּר אֱלֹהִים אֶת נֹחַ וְאֵת כָּל הַחַיָּה וְאֶת כָּל הַבְּהֵמָה אֲשֶׁר אִתּוֹ בַּתֵּבָה; וַיַּעֲבֵר אֱלֹהִים רוּחַ עַל הָאָרֶץ וַיָּשֹׁכּוּ הַמָּיִם.  
> ח ב: וַיִּסָּכְרוּ מַעְיְנֹת תְּהוֹם וַאֲרֻבֹּת הַשָּׁמָיִם; וַיִּכָּלֵא הַגֶּשֶׁם מִן הַשָּׁמָיִם.  
> ח ג: וַיָּשֻׁבוּ הַמַּיִם מֵעַל הָאָרֶץ הָלוֹךְ וָשׁוֹב; וַיַּחְסְרוּ הַמַּיִם מִקְצֵה חֲמִשִּׁים וּמְאַת יוֹם.  

המים (הרצונות והשינוי) באים בגלים, אבל עם מגמת דעיכה: וַיַּחְסְרוּ הַמַּיִם.

> ח ד: וַתָּנַח הַתֵּבָה בַּחֹדֶשׁ הַשְּׁבִיעִי בְּשִׁבְעָה עָשָׂר יוֹם לַחֹדֶשׁ עַל הָרֵי אֲרָרָט.  
> ח ה: וְהַמַּיִם הָיוּ הָלוֹךְ וְחָסוֹר עַד הַחֹדֶשׁ הָעֲשִׂירִי; בָּעֲשִׂירִי בְּאֶחָד לַחֹדֶשׁ נִרְאוּ רָאשֵׁי הֶהָרִים.  

הרגיעה בסערת הרצונות והשינוי מאפשרת את הופעתם מחדש של ההרים: של עקרונות המוסר הראשוניים בין אדם לחברו.
השם אֲרָרָט לא ברור, אבל יתכן שקשור לשורש ארר: אֲרָרָט הוא ההר - עקרון המוסר - של הטאבו=ארירה על מעשים מסויימים (לחלופין - יתכן שזה פשוט שם של הר גבוה...)

> ח ו: וַיְהִי מִקֵּץ אַרְבָּעִים יוֹם; וַיִּפְתַּח נֹחַ אֶת חַלּוֹן הַתֵּבָה אֲשֶׁר עָשָׂה.  
> ח ז: וַיְשַׁלַּח אֶת הָעֹרֵב; וַיֵּצֵא יָצוֹא וָשׁוֹב עַד יְבֹשֶׁת הַמַּיִם מֵעַל הָאָרֶץ.  

החל תהליך שבו - לאט לאט - המהפכנות והקיצוניות (מי המבול) הפכו מאידאל לבּוּשָה וקלון: ״יְבֹשֶׁת הַמַּיִם״, ״קַלּוּ הַמַּיִם״.

יתכן שהעורב מסמל את שלב הסיכום וחשבון הנפש הפנימי במעגל הנפשי:

1. בוקר    - התעוררות, קולות בודדים מתריעים בשער.
2. יום    - דיון ציבורי, אנרגטיות, חיכוך ומאבק.
3. ערב    - התכנסות, חשבון נפש מופנם, השלמה, אינטגרציה.
4. לילה    - קיפאון, חוסר התבוננות.

העורב מייצר מחזוריות עם המים: כמו שהמים ״וַיָּשֻׁבוּ הַמַּיִם מֵעַל הָאָרֶץ הָלוֹךְ וָשׁוֹב״ - כך העורב ״וַיֵּצֵא יָצוֹא וָשׁוֹב עַד יְבֹשֶׁת הַמַּיִם״: תנודתיות ברמת המהפכנות מול רמת ההתכנסות.
וכמו שהמים במגמת ״וַיַּחְסְרוּ הַמַּיִם״ - כך העורב במגמת ״עַד יְבֹשֶׁת הַמַּיִם״: מי המהפכנות במגמת דעיכה - עד שהמהפכנות נחשבת לבּוּשָה.

> ח ח: וַיְשַׁלַּח אֶת הַיּוֹנָה מֵאִתּוֹ לִרְאוֹת הֲקַלּוּ הַמַּיִם מֵעַל פְּנֵי הָאֲדָמָה.  

יתכן שהיונה מסמלת את הדיכוי המדינתי הקומוניסטי.

###### שורש ינה הוא דיכוי ועושק החלש על ידי החזק: "עזב ככפיר סכו - כי היתה ארצם לשמה, מפני חרון =היונה=, ומפני חרון אפו" (ירמיהו כה:לח) "כרתו זורע מבבל, ותפש מגל בעת קציר - מפני חרב =היונה=, איש אל עמו יפנו, ואיש לארצו ינסו" (ירמיהו נ:טז)

היונה היתה זה מכבר בשליחותה של המהפכה, אבל עכשיו יש ניסיון להפטר ממנה: ״וַיְשַׁלַּח אֶת הַיּוֹנָה מֵאִתּוֹ״ - בדגש על ״מֵאִתּוֹ״. השילוח הזה הוא מהוסס וחלקי - רק כדי לבדוק האם האוכלוסיה (הָאֲדָמָה) תישאר יציבה בהיעדר היונה - כדי לבדוק האם לאוכלוסיה נמאס מהלך הרוח המהפכני (הֲקַלּוּ הַמַּיִם).
הפרסטרויקה והגלאסנוסט של מיכאיל גורבצ'וב בשנת 1985. בשלב הזה גם נחשפו במלואם זוועות הקומוניזם - קלון הקומוניזם.

> ח ט: וְלֹא מָצְאָה הַיּוֹנָה מָנוֹחַ לְכַף רַגְלָהּ וַתָּשָׁב אֵלָיו אֶל הַתֵּבָה כִּי מַיִם עַל פְּנֵי כָל הָאָרֶץ; וַיִּשְׁלַח יָדוֹ וַיִּקָּחֶהָ וַיָּבֵא אֹתָהּ אֵלָיו אֶל הַתֵּבָה.  
> ח י: וַיָּחֶל עוֹד שִׁבְעַת יָמִים אֲחֵרִים; וַיֹּסֶף שַׁלַּח אֶת הַיּוֹנָה מִן הַתֵּבָה.  
> ח יא: וַתָּבֹא אֵלָיו הַיּוֹנָה לְעֵת עֶרֶב וְהִנֵּה עֲלֵה זַיִת טָרָף בְּפִיהָ; וַיֵּדַע נֹחַ כִּי קַלּוּ הַמַּיִם מֵעַל הָאָרֶץ.  
> ח יב: וַיִּיָּחֶל עוֹד שִׁבְעַת יָמִים אֲחֵרִים; וַיְשַׁלַּח אֶת הַיּוֹנָה וְלֹא יָסְפָה שׁוּב אֵלָיו עוֹד.  

שילוח היונה - פירוק הדיכוי הקומוניסטי - מתואר כאן כתהליך עם שלבים שאני לא מצליח לפענח - צריך עזרה מהסטוריון. איני יודע גם מה הסמליות של ״עֲלֵה זַיִת טָרָף בְּפִיהָ״.
בסופו של דבר אכן ״קַלּוּ הַמַּיִם״ והיונה שולחה לבלי שוב.

> ח יג: וַיְהִי בְּאַחַת וְשֵׁשׁ מֵאוֹת שָׁנָה בָּרִאשׁוֹן בְּאֶחָד לַחֹדֶשׁ חָרְבוּ הַמַּיִם מֵעַל הָאָרֶץ; וַיָּסַר נֹחַ אֶת מִכְסֵה הַתֵּבָה וַיַּרְא וְהִנֵּה חָרְבוּ פְּנֵי הָאֲדָמָה.  
> ח יד: וּבַחֹדֶשׁ הַשֵּׁנִי בְּשִׁבְעָה וְעֶשְׂרִים יוֹם לַחֹדֶשׁ יָבְשָׁה הָאָרֶץ.  
> ח טו: וַיְדַבֵּר אֱלֹהִים אֶל נֹחַ לֵאמֹר.  
> ח טז: צֵא מִן הַתֵּבָה אַתָּה וְאִשְׁתְּךָ וּבָנֶיךָ וּנְשֵׁי בָנֶיךָ אִתָּךְ.  
> ח יז: כָּל הַחַיָּה אֲשֶׁר אִתְּךָ מִכָּל בָּשָׂר בָּעוֹף וּבַבְּהֵמָה וּבְכָל הָרֶמֶשׂ הָרֹמֵשׂ עַל הָאָרֶץ הַוְצֵא (הַיְצֵא) אִתָּךְ; וְשָׁרְצוּ בָאָרֶץ וּפָרוּ וְרָבוּ עַל הָאָרֶץ.  
> ח יח: וַיֵּצֵא נֹחַ; וּבָנָיו וְאִשְׁתּוֹ וּנְשֵׁי בָנָיו אִתּוֹ.  
> ח יט: כָּל הַחַיָּה כָּל הָרֶמֶשׂ וְכָל הָעוֹף כֹּל רוֹמֵשׂ עַל הָאָרֶץ לְמִשְׁפְּחֹתֵיהֶם יָצְאוּ מִן הַתֵּבָה.  

נח נוטש באופן סופי את הבידול וההסתגרות שלו ונפתח לעולם.

## מקטעים חסרי פירוש  :-( {#מקטעים-חסרי-פירוש-:-(}

> ח כ: וַיִּבֶן נֹחַ מִזְבֵּחַ לַיהוָה; וַיִּקַּח מִכֹּל הַבְּהֵמָה הַטְּהֹרָה וּמִכֹּל הָעוֹף הַטָּהוֹר וַיַּעַל עֹלֹת בַּמִּזְבֵּחַ.  
> ח כא: וַיָּרַח יְהוָה אֶת רֵיחַ הַנִּיחֹחַ וַיֹּאמֶר יְהוָה אֶל לִבּוֹ לֹא אֹסִף לְקַלֵּל עוֹד אֶת הָאֲדָמָה בַּעֲבוּר הָאָדָם כִּי יֵצֶר לֵב הָאָדָם רַע מִנְּעֻרָיו; וְלֹא אֹסִף עוֹד לְהַכּוֹת אֶת כָּל חַי כַּאֲשֶׁר עָשִׂיתִי.  
> ח כב: עֹד כָּל יְמֵי הָאָרֶץ:  זֶרַע וְקָצִיר וְקֹר וָחֹם וְקַיִץ וָחֹרֶף וְיוֹם וָלַיְלָה לֹא יִשְׁבֹּתוּ.  
> ט א: וַיְבָרֶךְ אֱלֹהִים אֶת נֹחַ וְאֶת בָּנָיו; וַיֹּאמֶר לָהֶם פְּרוּ וּרְבוּ וּמִלְאוּ אֶת הָאָרֶץ.  
> ט ב: וּמוֹרַאֲכֶם וְחִתְּכֶם יִהְיֶה עַל כָּל חַיַּת הָאָרֶץ וְעַל כָּל עוֹף הַשָּׁמָיִם; בְּכֹל אֲשֶׁר תִּרְמֹשׂ הָאֲדָמָה וּבְכָל דְּגֵי הַיָּם בְּיֶדְכֶם נִתָּנוּ.  
> ט ג: כָּל רֶמֶשׂ אֲשֶׁר הוּא חַי לָכֶם יִהְיֶה לְאָכְלָה:  כְּיֶרֶק עֵשֶׂב נָתַתִּי לָכֶם אֶת כֹּל.  
> ט ד: אַךְ בָּשָׂר בְּנַפְשׁוֹ דָמוֹ לֹא תֹאכֵלוּ.  
> ט ה: וְאַךְ אֶת דִּמְכֶם לְנַפְשֹׁתֵיכֶם אֶדְרֹשׁ מִיַּד כָּל חַיָּה אֶדְרְשֶׁנּוּ; וּמִיַּד הָאָדָם מִיַּד אִישׁ אָחִיו אֶדְרֹשׁ אֶת נֶפֶשׁ הָאָדָם.  
> ט ו: שֹׁפֵךְ דַּם הָאָדָם בָּאָדָם דָּמוֹ יִשָּׁפֵךְ:  כִּי בְּצֶלֶם אֱלֹהִים עָשָׂה אֶת הָאָדָם.  
> ט ז: וְאַתֶּם פְּרוּ וּרְבוּ; שִׁרְצוּ בָאָרֶץ וּרְבוּ בָהּ.  
> ט ח: וַיֹּאמֶר אֱלֹהִים אֶל נֹחַ וְאֶל בָּנָיו אִתּוֹ לֵאמֹר.  
> ט ט: וַאֲנִי הִנְנִי מֵקִים אֶת בְּרִיתִי אִתְּכֶם וְאֶת זַרְעֲכֶם אַחֲרֵיכֶם.  
> ט י: וְאֵת כָּל נֶפֶשׁ הַחַיָּה אֲשֶׁר אִתְּכֶם בָּעוֹף בַּבְּהֵמָה וּבְכָל חַיַּת הָאָרֶץ אִתְּכֶם; מִכֹּל יֹצְאֵי הַתֵּבָה לְכֹל חַיַּת הָאָרֶץ.  
> ט יא: וַהֲקִמֹתִי אֶת בְּרִיתִי אִתְּכֶם וְלֹא יִכָּרֵת כָּל בָּשָׂר עוֹד מִמֵּי הַמַּבּוּל; וְלֹא יִהְיֶה עוֹד מַבּוּל לְשַׁחֵת הָאָרֶץ.  
> ט יב: וַיֹּאמֶר אֱלֹהִים זֹאת אוֹת הַבְּרִית אֲשֶׁר אֲנִי נֹתֵן בֵּינִי וּבֵינֵיכֶם וּבֵין כָּל נֶפֶשׁ חַיָּה אֲשֶׁר אִתְּכֶם לְדֹרֹת עוֹלָם.  
> ט יג: אֶת קַשְׁתִּי נָתַתִּי בֶּעָנָן; וְהָיְתָה לְאוֹת בְּרִית בֵּינִי וּבֵין הָאָרֶץ.  
> ט יד: וְהָיָה בְּעַנְנִי עָנָן עַל הָאָרֶץ וְנִרְאֲתָה הַקֶּשֶׁת בֶּעָנָן.  
> ט טו: וְזָכַרְתִּי אֶת בְּרִיתִי אֲשֶׁר בֵּינִי וּבֵינֵיכֶם וּבֵין כָּל נֶפֶשׁ חַיָּה בְּכָל בָּשָׂר; וְלֹא יִהְיֶה עוֹד הַמַּיִם לְמַבּוּל לְשַׁחֵת כָּל בָּשָׂר.  
> ט טז: וְהָיְתָה הַקֶּשֶׁת בֶּעָנָן; וּרְאִיתִיהָ לִזְכֹּר בְּרִית עוֹלָם בֵּין אֱלֹהִים וּבֵין כָּל נֶפֶשׁ חַיָּה בְּכָל בָּשָׂר אֲשֶׁר עַל הָאָרֶץ.  
> ט יז: וַיֹּאמֶר אֱלֹהִים אֶל נֹחַ:  זֹאת אוֹת הַבְּרִית אֲשֶׁר הֲקִמֹתִי בֵּינִי וּבֵין כָּל בָּשָׂר אֲשֶׁר עַל הָאָרֶץ.  

##

> ט יח: וַיִּהְיוּ בְנֵי נֹחַ הַיֹּצְאִים מִן הַתֵּבָה שֵׁם וְחָם וָיָפֶת; וְחָם הוּא אֲבִי כְנָעַן.  
> ט יט: שְׁלֹשָׁה אֵלֶּה בְּנֵי נֹחַ; וּמֵאֵלֶּה נָפְצָה כָל הָאָרֶץ.  

##

> ט כ: וַיָּחֶל נֹחַ אִישׁ הָאֲדָמָה; וַיִּטַּע כָּרֶם.  
> ט כא: וַיֵּשְׁתְּ מִן הַיַּיִן וַיִּשְׁכָּר; וַיִּתְגַּל בְּתוֹךְ אָהֳלֹה.  
> ט כב: וַיַּרְא חָם אֲבִי כְנַעַן אֵת עֶרְוַת אָבִיו; וַיַּגֵּד לִשְׁנֵי אֶחָיו בַּחוּץ.  
> ט כג: וַיִּקַּח שֵׁם וָיֶפֶת אֶת הַשִּׂמְלָה וַיָּשִׂימוּ עַל שְׁכֶם שְׁנֵיהֶם וַיֵּלְכוּ אֲחֹרַנִּית וַיְכַסּוּ אֵת עֶרְוַת אֲבִיהֶם; וּפְנֵיהֶם אֲחֹרַנִּית וְעֶרְוַת אֲבִיהֶם לֹא רָאוּ.  
> ט כד: וַיִּיקֶץ נֹחַ מִיֵּינוֹ; וַיֵּדַע אֵת אֲשֶׁר עָשָׂה לוֹ בְּנוֹ הַקָּטָן.  
> ט כה: וַיֹּאמֶר אָרוּר כְּנָעַן:  עֶבֶד עֲבָדִים יִהְיֶה לְאֶחָיו.  
> ט כו: וַיֹּאמֶר בָּרוּךְ יְהוָה אֱלֹהֵי שֵׁם; וִיהִי כְנַעַן עֶבֶד לָמוֹ.  
> ט כז: יַפְתְּ אֱלֹהִים לְיֶפֶת וְיִשְׁכֹּן בְּאָהֳלֵי שֵׁם; וִיהִי כְנַעַן עֶבֶד לָמוֹ.  

##

> ט כח: וַיְחִי נֹחַ אַחַר הַמַּבּוּל שְׁלֹשׁ מֵאוֹת שָׁנָה וַחֲמִשִּׁים שָׁנָה.  
> ט כט: וַיִּהְיוּ כָּל יְמֵי נֹחַ תְּשַׁע מֵאוֹת שָׁנָה וַחֲמִשִּׁים שָׁנָה; וַיָּמֹת.  
> י א: וְאֵלֶּה תּוֹלְדֹת בְּנֵי נֹחַ שֵׁם חָם וָיָפֶת; וַיִּוָּלְדוּ לָהֶם בָּנִים אַחַר הַמַּבּוּל.  
> י ב: בְּנֵי יֶפֶת גֹּמֶר וּמָגוֹג וּמָדַי וְיָוָן וְתֻבָל; וּמֶשֶׁךְ וְתִירָס.  
> י ג: וּבְנֵי גֹּמֶר אַשְׁכְּנַז וְרִיפַת וְתֹגַרְמָה.  
> י ד: וּבְנֵי יָוָן אֱלִישָׁה וְתַרְשִׁישׁ כִּתִּים וְדֹדָנִים.  
> י ה: מֵאֵלֶּה נִפְרְדוּ אִיֵּי הַגּוֹיִם בְּאַרְצֹתָם אִישׁ לִלְשֹׁנוֹ לְמִשְׁפְּחֹתָם בְּגוֹיֵהֶם.  
> י ו: וּבְנֵי חָם כּוּשׁ וּמִצְרַיִם וּפוּט וּכְנָעַן.  
> י ז: וּבְנֵי כוּשׁ סְבָא וַחֲוִילָה וְסַבְתָּה וְרַעְמָה וְסַבְתְּכָא; וּבְנֵי רַעְמָה שְׁבָא וּדְדָן.  
> י ח: וְכוּשׁ יָלַד אֶת נִמְרֹד; הוּא הֵחֵל לִהְיוֹת גִּבֹּר בָּאָרֶץ.  
> י ט: הוּא הָיָה גִבֹּר צַיִד לִפְנֵי יְהוָה; עַל כֵּן יֵאָמַר כְּנִמְרֹד גִּבּוֹר צַיִד לִפְנֵי יְהוָה.  
> י י: וַתְּהִי רֵאשִׁית מַמְלַכְתּוֹ בָּבֶל וְאֶרֶךְ וְאַכַּד וְכַלְנֵה בְּאֶרֶץ שִׁנְעָר.  
> י יא: מִן הָאָרֶץ הַהִוא יָצָא אַשּׁוּר; וַיִּבֶן אֶת נִינְוֵה וְאֶת רְחֹבֹת עִיר וְאֶת כָּלַח.  
> י יב: וְאֶת רֶסֶן בֵּין נִינְוֵה וּבֵין כָּלַח הִוא הָעִיר הַגְּדֹלָה.  
> י יג: וּמִצְרַיִם יָלַד אֶת לוּדִים וְאֶת עֲנָמִים וְאֶת לְהָבִים וְאֶת נַפְתֻּחִים.  
> י יד: וְאֶת פַּתְרֻסִים וְאֶת כַּסְלֻחִים אֲשֶׁר יָצְאוּ מִשָּׁם פְּלִשְׁתִּים וְאֶת כַּפְתֹּרִים.  
> י טו: וּכְנַעַן יָלַד אֶת צִידֹן בְּכֹרוֹ וְאֶת חֵת.  
> י טז: וְאֶת הַיְבוּסִי וְאֶת הָאֱמֹרִי וְאֵת הַגִּרְגָּשִׁי.  
> י יז: וְאֶת הַחִוִּי וְאֶת הַעַרְקִי וְאֶת הַסִּינִי.  
> י יח: וְאֶת הָאַרְוָדִי וְאֶת הַצְּמָרִי וְאֶת הַחֲמָתִי; וְאַחַר נָפֹצוּ מִשְׁפְּחוֹת הַכְּנַעֲנִי.  
> י יט: וַיְהִי גְּבוּל הַכְּנַעֲנִי מִצִּידֹן בֹּאֲכָה גְרָרָה עַד עַזָּה:  בֹּאֲכָה סְדֹמָה וַעֲמֹרָה וְאַדְמָה וּצְבֹיִם עַד לָשַׁע.  
> י כ: אֵלֶּה בְנֵי חָם לְמִשְׁפְּחֹתָם לִלְשֹׁנֹתָם בְּאַרְצֹתָם בְּגוֹיֵהֶם.  
> י כא: וּלְשֵׁם יֻלַּד גַּם הוּא:  אֲבִי כָּל בְּנֵי עֵבֶר אֲחִי יֶפֶת הַגָּדוֹל.  
> י כב: בְּנֵי שֵׁם עֵילָם וְאַשּׁוּר וְאַרְפַּכְשַׁד וְלוּד וַאֲרָם.  
> י כג: וּבְנֵי אֲרָם עוּץ וְחוּל וְגֶתֶר וָמַשׁ.  
> י כד: וְאַרְפַּכְשַׁד יָלַד אֶת שָׁלַח; וְשֶׁלַח יָלַד אֶת עֵבֶר.  
> י כה: וּלְעֵבֶר יֻלַּד שְׁנֵי בָנִים:  שֵׁם הָאֶחָד פֶּלֶג כִּי בְיָמָיו נִפְלְגָה הָאָרֶץ וְשֵׁם אָחִיו יָקְטָן.  
> י כו: וְיָקְטָן יָלַד אֶת אַלְמוֹדָד וְאֶת שָׁלֶף וְאֶת חֲצַרְמָוֶת וְאֶת יָרַח.  
> י כז: וְאֶת הֲדוֹרָם וְאֶת אוּזָל וְאֶת דִּקְלָה.  
> י כח: וְאֶת עוֹבָל וְאֶת אֲבִימָאֵל וְאֶת שְׁבָא.  
> י כט: וְאֶת אוֹפִר וְאֶת חֲוִילָה וְאֶת יוֹבָב; כָּל אֵלֶּה בְּנֵי יָקְטָן.  
> י ל: וַיְהִי מוֹשָׁבָם מִמֵּשָׁא בֹּאֲכָה סְפָרָה הַר הַקֶּדֶם.  
> י לא: אֵלֶּה בְנֵי שֵׁם לְמִשְׁפְּחֹתָם לִלְשֹׁנֹתָם בְּאַרְצֹתָם לְגוֹיֵהֶם.  
> י לב: אֵלֶּה מִשְׁפְּחֹת בְּנֵי נֹחַ לְתוֹלְדֹתָם בְּגוֹיֵהֶם; וּמֵאֵלֶּה נִפְרְדוּ הַגּוֹיִם בָּאָרֶץ אַחַר הַמַּבּוּל.  
> יא א: וַיְהִי כָל הָאָרֶץ שָׂפָה אֶחָת וּדְבָרִים אֲחָדִים.  
> יא ב: וַיְהִי בְּנָסְעָם מִקֶּדֶם; וַיִּמְצְאוּ בִקְעָה בְּאֶרֶץ שִׁנְעָר וַיֵּשְׁבוּ שָׁם.  
> יא ג: וַיֹּאמְרוּ אִישׁ אֶל רֵעֵהוּ הָבָה נִלְבְּנָה לְבֵנִים וְנִשְׂרְפָה לִשְׂרֵפָה; וַתְּהִי לָהֶם הַלְּבֵנָה לְאָבֶן וְהַחֵמָר הָיָה לָהֶם לַחֹמֶר.  
> יא ד: וַיֹּאמְרוּ הָבָה נִבְנֶה לָּנוּ עִיר וּמִגְדָּל וְרֹאשׁוֹ בַשָּׁמַיִם וְנַעֲשֶׂה לָּנוּ שֵׁם:  פֶּן נָפוּץ עַל פְּנֵי כָל הָאָרֶץ.  
> יא ה: וַיֵּרֶד יְהוָה לִרְאֹת אֶת הָעִיר וְאֶת הַמִּגְדָּל אֲשֶׁר בָּנוּ בְּנֵי הָאָדָם.  
> יא ו: וַיֹּאמֶר יְהוָה הֵן עַם אֶחָד וְשָׂפָה אַחַת לְכֻלָּם וְזֶה הַחִלָּם לַעֲשׂוֹת; וְעַתָּה לֹא יִבָּצֵר מֵהֶם כֹּל אֲשֶׁר יָזְמוּ לַעֲשׂוֹת.  
> יא ז: הָבָה נֵרְדָה וְנָבְלָה שָׁם שְׂפָתָם אֲשֶׁר לֹא יִשְׁמְעוּ אִישׁ שְׂפַת רֵעֵהוּ.  
> יא ח: וַיָּפֶץ יְהוָה אֹתָם מִשָּׁם עַל פְּנֵי כָל הָאָרֶץ; וַיַּחְדְּלוּ לִבְנֹת הָעִיר.  
> יא ט: עַל כֵּן קָרָא שְׁמָהּ בָּבֶל כִּי שָׁם בָּלַל יְהוָה שְׂפַת כָּל הָאָרֶץ; וּמִשָּׁם הֱפִיצָם יְהוָה עַל פְּנֵי כָּל הָאָרֶץ.  
> יא י: אֵלֶּה תּוֹלְדֹת שֵׁם שֵׁם בֶּן מְאַת שָׁנָה וַיּוֹלֶד אֶת אַרְפַּכְשָׁד:  שְׁנָתַיִם אַחַר הַמַּבּוּל.  
> יא יא: וַיְחִי שֵׁם אַחֲרֵי הוֹלִידוֹ אֶת אַרְפַּכְשָׁד חֲמֵשׁ מֵאוֹת שָׁנָה; וַיּוֹלֶד בָּנִים וּבָנוֹת.  
> יא יב: וְאַרְפַּכְשַׁד חַי חָמֵשׁ וּשְׁלֹשִׁים שָׁנָה; וַיּוֹלֶד אֶת שָׁלַח.  
> יא יג: וַיְחִי אַרְפַּכְשַׁד אַחֲרֵי הוֹלִידוֹ אֶת שֶׁלַח שָׁלֹשׁ שָׁנִים וְאַרְבַּע מֵאוֹת שָׁנָה; וַיּוֹלֶד בָּנִים וּבָנוֹת.  
> יא יד: וְשֶׁלַח חַי שְׁלֹשִׁים שָׁנָה; וַיּוֹלֶד אֶת עֵבֶר.  
> יא טו: וַיְחִי שֶׁלַח אַחֲרֵי הוֹלִידוֹ אֶת עֵבֶר שָׁלֹשׁ שָׁנִים וְאַרְבַּע מֵאוֹת שָׁנָה; וַיּוֹלֶד בָּנִים וּבָנוֹת.  
> יא טז: וַיְחִי עֵבֶר אַרְבַּע וּשְׁלֹשִׁים שָׁנָה; וַיּוֹלֶד אֶת פָּלֶג.  
> יא יז: וַיְחִי עֵבֶר אַחֲרֵי הוֹלִידוֹ אֶת פֶּלֶג שְׁלֹשִׁים שָׁנָה וְאַרְבַּע מֵאוֹת שָׁנָה; וַיּוֹלֶד בָּנִים וּבָנוֹת.  
> יא יח: וַיְחִי פֶלֶג שְׁלֹשִׁים שָׁנָה; וַיּוֹלֶד אֶת רְעוּ.  
> יא יט: וַיְחִי פֶלֶג אַחֲרֵי הוֹלִידוֹ אֶת רְעוּ תֵּשַׁע שָׁנִים וּמָאתַיִם שָׁנָה; וַיּוֹלֶד בָּנִים וּבָנוֹת.  
> יא כ: וַיְחִי רְעוּ שְׁתַּיִם וּשְׁלֹשִׁים שָׁנָה; וַיּוֹלֶד אֶת שְׂרוּג.  
> יא כא: וַיְחִי רְעוּ אַחֲרֵי הוֹלִידוֹ אֶת שְׂרוּג שֶׁבַע שָׁנִים וּמָאתַיִם שָׁנָה; וַיּוֹלֶד בָּנִים וּבָנוֹת.  
> יא כב: וַיְחִי שְׂרוּג שְׁלֹשִׁים שָׁנָה; וַיּוֹלֶד אֶת נָחוֹר.  
> יא כג: וַיְחִי שְׂרוּג אַחֲרֵי הוֹלִידוֹ אֶת נָחוֹר מָאתַיִם שָׁנָה; וַיּוֹלֶד בָּנִים וּבָנוֹת.  
> יא כד: וַיְחִי נָחוֹר תֵּשַׁע וְעֶשְׂרִים שָׁנָה; וַיּוֹלֶד אֶת תָּרַח.  
> יא כה: וַיְחִי נָחוֹר אַחֲרֵי הוֹלִידוֹ אֶת תֶּרַח תְּשַׁע עֶשְׂרֵה שָׁנָה וּמְאַת שָׁנָה; וַיּוֹלֶד בָּנִים וּבָנוֹת.  
> יא כו: וַיְחִי תֶרַח שִׁבְעִים שָׁנָה; וַיּוֹלֶד אֶת אַבְרָם אֶת נָחוֹר וְאֶת הָרָן.  

#

# רצף שלישי: שושלת אברהם {#רצף-שלישי:-שושלת-אברהם}

לאחר הרצף השני, שסקר את ההתפתחות האנושית מתחילתה ועד אחרי ימינו, מגיע הרצף השלישי (והאחרון)  שבו מתוארת בפירוט רב יותר - ההתפתחות של העם היהודי.
הרצף הזה מתאר התרוממות רוח, סיאוב, תעצומות נפש, שואות ותקומות.
בשבילי, הרצף הזה מעורר רגשות עזים, ונותן לי חוויה של יופי - הוד קדומים עוצר נשימה.
ומעבר לכל - חכמת חיים, חמלה, ותמונה רחבה.
על גבורותיו ונפלאותיו, על בזיונותיו וחולשותיו, עמי הוא. יהודי אני.

התחלת הסיפור בשושלת תֶּרַח:

- תֶּרַח
  - אַבְרָם x שָׂרָי (עקרה)    אחריות, שררה
  - נָחוֹר   x מִלְכָּה        כעס
  - הָרָן            חשיבות עצמית        וַיָּמָת … עַל פְּנֵי תֶּרַח … בְּאוּר כַּשְׂדִּים
    - לוֹט        מכוסה/מובדל/מיסטי
    - מִלְכָּה        (דומה במשמעות לשרי, אבל יותר פאסיבי ואריסטוקראטי)
    - יִסְכָּה        (דומה במשמעות ללוט - ״כי יצפנני בסכה ביום רעה״)

ועל הכל מרחף הכעס - תפיסת העולם כמקום לא תקין. זאת תפיסת העולם שמאפשרת חזון של שינוי:

- עֵבֶר - מהאבות הקדומים של אברם (עברה וכעס)
- נָחוֹר אבי תרח (חרה אפו)
- תֶּרַח = רתח?
- נָחוֹר בן תרח (חרה אפו)
- העיר חָרָן (חרון אף)

# המעבר לכנען [יציאת מצרים וכיבוש הארץ?] {#המעבר-לכנען-[יציאת-מצרים-וכיבוש-הארץ?]}

## תרח ומאמץ ראשון (וכושל) לקבלת עול {#תרח-ומאמץ-ראשון-(וכושל)-לקבלת-עול}

> יא כז: וְאֵלֶּה תּוֹלְדֹת תֶּרַח תֶּרַח הוֹלִיד אֶת אַבְרָם אֶת נָחוֹר וְאֶת הָרָן; וְהָרָן הוֹלִיד אֶת לוֹט.  
> יא כח: וַיָּמָת הָרָן עַל פְּנֵי תֶּרַח אָבִיו בְּאֶרֶץ מוֹלַדְתּוֹ בְּאוּר כַּשְׂדִּים.  
> יא כט: וַיִּקַּח אַבְרָם וְנָחוֹר לָהֶם נָשִׁים: שֵׁם אֵשֶׁת אַבְרָם שָׂרָי וְשֵׁם אֵשֶׁת נָחוֹר מִלְכָּה בַּת הָרָן אֲבִי מִלְכָּה וַאֲבִי יִסְכָּה.  
> יא ל: וַתְּהִי שָׂרַי עֲקָרָה: אֵין לָהּ וָלָד.  
> יא לא: וַיִּקַּח תֶּרַח אֶת אַבְרָם בְּנוֹ וְאֶת לוֹט בֶּן הָרָן בֶּן בְּנוֹ וְאֵת שָׂרַי כַּלָּתוֹ אֵשֶׁת אַבְרָם בְּנוֹ; וַיֵּצְאוּ אִתָּם מֵאוּר כַּשְׂדִּים לָלֶכֶת אַרְצָה כְּנַעַן וַיָּבֹאוּ עַד חָרָן וַיֵּשְׁבוּ שָׁם.  
> יא לב: וַיִּהְיוּ יְמֵי תֶרַח חָמֵשׁ שָׁנִים וּמָאתַיִם שָׁנָה; וַיָּמָת תֶּרַח בְּחָרָן.  

ניסו להגיע לכנען, נעצרו בחרן - ותרח מת.
מתגבש כעס על התנהלות העולם, ויש רצון לקבלת עול - אבל זה נבלם (זמנית) בשלב הכעס.

| לוט בערפל הזמן… אולי יציאת מצרים, והעיכוב במדבר ? |
| ----: |

## אברם וקבלת עול: חזון אור לגוים {#אברם-וקבלת-עול:-חזון-אור-לגוים}

> יב א: וַיֹּאמֶר יְהוָה אֶל אַבְרָם לֶךְ לְךָ מֵאַרְצְךָ וּמִמּוֹלַדְתְּךָ וּמִבֵּית אָבִיךָ אֶל הָאָרֶץ אֲשֶׁר אַרְאֶךָּ.  
> יב ב: וְאֶעֶשְׂךָ לְגוֹי גָּדוֹל וַאֲבָרֶכְךָ וַאֲגַדְּלָה שְׁמֶךָ; וֶהְיֵה בְּרָכָה.  
> יב ג: וַאֲבָרְכָה מְבָרְכֶיךָ וּמְקַלֶּלְךָ אָאֹר; וְנִבְרְכוּ בְךָ כֹּל מִשְׁפְּחֹת הָאֲדָמָה.  
> יב ד: וַיֵּלֶךְ אַבְרָם כַּאֲשֶׁר דִּבֶּר אֵלָיו יְהוָה וַיֵּלֶךְ אִתּוֹ לוֹט; וְאַבְרָם בֶּן חָמֵשׁ שָׁנִים וְשִׁבְעִים שָׁנָה בְּצֵאתוֹ מֵחָרָן.  
> יב ה: וַיִּקַּח אַבְרָם אֶת שָׂרַי אִשְׁתּוֹ וְאֶת לוֹט בֶּן אָחִיו וְאֶת כָּל רְכוּשָׁם אֲשֶׁר רָכָשׁוּ וְאֶת הַנֶּפֶשׁ אֲשֶׁר עָשׂוּ בְחָרָן; וַיֵּצְאוּ לָלֶכֶת אַרְצָה כְּנַעַן וַיָּבֹאוּ אַרְצָה כְּנָעַן.  

הסכמה שיש ״לשדד מערכות״ ולהחליף תפיסת עולם (לצאת מהארץ).
חזון של עתיד מפואר ומאוחד (גוֹי גָּדוֹל - יחיד) שישמש דוגמה לעולם (וְנִבְרְכוּ בְךָ כֹּל מִשְׁפְּחֹת הָאֲדָמָה).
לוט - הכהונה והאמונה בכהונה - הוא חלק מהחזון הזה.

## אחדות, נשיאה משותפת בנטל, אופוריה, סטגנציה {#אחדות,-נשיאה-משותפת-בנטל,-אופוריה,-סטגנציה}

> יב ו: וַיַּעֲבֹר אַבְרָם בָּאָרֶץ עַד מְקוֹם שְׁכֶם עַד אֵלוֹן מוֹרֶה; וְהַכְּנַעֲנִי אָז בָּאָרֶץ.  
> יב ז: וַיֵּרָא יְהוָה אֶל אַבְרָם וַיֹּאמֶר לְזַרְעֲךָ אֶתֵּן אֶת הָאָרֶץ הַזֹּאת; וַיִּבֶן שָׁם מִזְבֵּחַ לַיהוָה הַנִּרְאֶה אֵלָיו.  
> יב ח: וַיַּעְתֵּק מִשָּׁם הָהָרָה מִקֶּדֶם לְבֵית אֵל וַיֵּט אָהֳלֹה; בֵּית אֵל מִיָּם וְהָעַי מִקֶּדֶם וַיִּבֶן שָׁם מִזְבֵּחַ לַיהוָה וַיִּקְרָא בְּשֵׁם יְהוָה.  

שְׁכֶם - נשיאה משותפת בנטל.
אֵלוֹן מוֹרֶה - חוק מחייב שכולם מסכימים לו, הנהגה מוסכמת ואחידה (אֵלוֹן ~ אל ~ אלהים).
הָעַי מִקֶּדֶם - בעבר היו עיי חרבות, בֵּית אֵל מִיָּם - העתיד הוא חוקיות מקודשת ולא משתנה.
מִזְבֵּחַ, הָרָה, וַיִּקְרָא בְּשֵׁם יְהוָה - אופוריה והבנה שהמצב לא ישתנה.

| ביסוס עם ישראל בארץ כנען, מלחמה משותפת בגויים, תחושת שליחות היסטורית, והנהגה משותפת. |
| ----: |

# ״הביקור״ מזמני במצרים [תקופת השופטים] {#״הביקור״-מזמני-במצרים-[תקופת-השופטים]}

## אין לאן להתקדם - ריקנות ו״זליגה״ למציאות של עשייה - מצריים {#אין-לאן-להתקדם---ריקנות-ו״זליגה״-למציאות-של-עשייה---מצריים}

> יב ט: וַיִּסַּע אַבְרָם הָלוֹךְ וְנָסוֹעַ הַנֶּגְבָּה.  
> יב י: וַיְהִי רָעָב בָּאָרֶץ; וַיֵּרֶד אַבְרָם מִצְרַיְמָה לָגוּר שָׁם כִּי כָבֵד הָרָעָב בָּאָרֶץ.  

נֶּגְבָּה - יובש - אין רצון ודינאמיות.
רָעָב בָּאָרֶץ - בתפיסת העולם של קבלת עול - אין הישגים ואין מה לבצע.
מִצְרַיְמָה - ארץ מצרים היא בלשון רבים, ומשורש ״צר״. התעסקות בהישגים ובבעיות עם דגש עם פרטים וקבוצות - ופחות דגש על החברה כולה: פחות חברת מופת - יותר יום קטנות.

## האליטה היהודית זזה לשולי הבמה - ומרופפת את חבלי שליטתה בחברה {#האליטה-היהודית-זזה-לשולי-הבמה---ומרופפת-את-חבלי-שליטתה-בחברה}

> יב יא: וַיְהִי כַּאֲשֶׁר הִקְרִיב לָבוֹא מִצְרָיְמָה; וַיֹּאמֶר אֶל שָׂרַי אִשְׁתּוֹ הִנֵּה נָא יָדַעְתִּי כִּי אִשָּׁה יְפַת מַרְאֶה אָתְּ.  
> יב יב: וְהָיָה כִּי יִרְאוּ אֹתָךְ הַמִּצְרִים וְאָמְרוּ אִשְׁתּוֹ זֹאת; וְהָרְגוּ אֹתִי וְאֹתָךְ יְחַיּוּ.  
> יב יג: אִמְרִי נָא אֲחֹתִי אָתְּ לְמַעַן יִיטַב לִי בַעֲבוּרֵךְ וְחָיְתָה נַפְשִׁי בִּגְלָלֵךְ.  
> יב יד: וַיְהִי כְּבוֹא אַבְרָם מִצְרָיְמָה; וַיִּרְאוּ הַמִּצְרִים אֶת הָאִשָּׁה כִּי יָפָה הִוא מְאֹד.  
> יב טו: וַיִּרְאוּ אֹתָהּ שָׂרֵי פַרְעֹה וַיְהַלְלוּ אֹתָהּ אֶל פַּרְעֹה; וַתֻּקַּח הָאִשָּׁה בֵּית פַּרְעֹה.  
> יב טז: וּלְאַבְרָם הֵיטִיב בַּעֲבוּרָהּ; וַיְהִי לוֹ צֹאן וּבָקָר וַחֲמֹרִים וַעֲבָדִים וּשְׁפָחֹת וַאֲתֹנֹת וּגְמַלִּים.  

וזאת מתוך הבנה שלהכריח את העם לשמור על ערכי העבר - יפגע באמון העם באליטה ויגרום לניתוקה ולמותה.

| תקופת השופטים - ״בימים ההם, אין מלך בישראל: איש הישר בעיניו, יעשה״. כל עיר/שבט לעצמו, הנהגות מקומיות בלי חזון. |
| ----: |

## יום הקטנות גורם לתחושה קשה בעם - חזרה לקבלת עול {#יום-הקטנות-גורם-לתחושה-קשה-בעם---חזרה-לקבלת-עול}

> יב יז: וַיְנַגַּע יְהוָה אֶת פַּרְעֹה נְגָעִים גְּדֹלִים וְאֶת בֵּיתוֹ עַל דְּבַר שָׂרַי אֵשֶׁת אַבְרָם.  
> יב יח: וַיִּקְרָא פַרְעֹה לְאַבְרָם וַיֹּאמֶר מַה זֹּאת עָשִׂיתָ לִּי; לָמָּה לֹא הִגַּדְתָּ לִּי כִּי אִשְׁתְּךָ הִוא.  
> יב יט: לָמָה אָמַרְתָּ אֲחֹתִי הִוא וָאֶקַּח אֹתָהּ לִי לְאִשָּׁה; וְעַתָּה הִנֵּה אִשְׁתְּךָ קַח וָלֵךְ.  
> יב כ: וַיְצַו עָלָיו פַּרְעֹה אֲנָשִׁים; וַיְשַׁלְּחוּ אֹתוֹ וְאֶת אִשְׁתּוֹ וְאֶת כָּל אֲשֶׁר לוֹ.  
> יג א: וַיַּעַל אַבְרָם מִמִּצְרַיִם הוּא וְאִשְׁתּוֹ וְכָל אֲשֶׁר לוֹ וְלוֹט עִמּוֹ הַנֶּגְבָּה.  

השהות במצריים יוצרת תחושה של מצוקה ובעיה.
נוצרת תנועה לחזרה לערכים הישנים.

| שמואל - נביא כלל ישראלי, בצל מצוקה צבאית מצד הפלישתים. |
| ----: |

## קימום חזון אור לגוים {#קימום-חזון-אור-לגוים}

> יג ב: וְאַבְרָם כָּבֵד מְאֹד בַּמִּקְנֶה בַּכֶּסֶף וּבַזָּהָב.  
> יג ג: וַיֵּלֶךְ לְמַסָּעָיו מִנֶּגֶב וְעַד בֵּית אֵל עַד הַמָּקוֹם אֲשֶׁר הָיָה שָׁם אָהֳלֹה בַּתְּחִלָּה בֵּין בֵּית אֵל וּבֵין הָעָי.  
> יג ד: אֶל מְקוֹם הַמִּזְבֵּחַ אֲשֶׁר עָשָׂה שָׁם בָּרִאשֹׁנָה; וַיִּקְרָא שָׁם אַבְרָם בְּשֵׁם יְהוָה.  

מעניין שבחזרתם ממצרים, העם נהיה ״עשיר״: תפיסות ורעיונות מורכבים יותר מאשר בתקופה הנאיבית הקדם-מצרית.

# ממלכתיות ואינדיבידואליזם [דוד ושלמה] {#ממלכתיות-ואינדיבידואליזם-[דוד-ושלמה]}

## הפרדות לוט: משבר בין המלוכנים לבין העממיות האינדיבידואלית {#הפרדות-לוט:-משבר-בין-המלוכנים-לבין-העממיות-האינדיבידואלית}

> יג ה: וְגַם לְלוֹט הַהֹלֵךְ אֶת אַבְרָם: הָיָה צֹאן וּבָקָר וְאֹהָלִים.  
> יג ו: וְלֹא נָשָׂא אֹתָם הָאָרֶץ לָשֶׁבֶת יַחְדָּו: כִּי הָיָה רְכוּשָׁם רָב וְלֹא יָכְלוּ לָשֶׁבֶת יַחְדָּו.  
> יג ז: וַיְהִי רִיב בֵּין רֹעֵי מִקְנֵה אַבְרָם וּבֵין רֹעֵי מִקְנֵה לוֹט; וְהַכְּנַעֲנִי וְהַפְּרִזִּי אָז יֹשֵׁב בָּאָרֶץ.  
> יג ח: וַיֹּאמֶר אַבְרָם אֶל לוֹט אַל נָא תְהִי מְרִיבָה בֵּינִי וּבֵינֶךָ וּבֵין רֹעַי וּבֵין רֹעֶיךָ: כִּי אֲנָשִׁים אַחִים אֲנָחְנוּ.  
> יג ט: הֲלֹא כָל הָאָרֶץ לְפָנֶיךָ הִפָּרֶד נָא מֵעָלָי: אִם הַשְּׂמֹאל וְאֵימִנָה וְאִם הַיָּמִין וְאַשְׂמְאִילָה.  

הפער בין שתי אליטות בעם מתחדד:
מצד אחד לוֹט - מלשון כיסוי ומחיצה: שכבת כהונה קדושה, דיני טומאה וטהרה, וטקסיות דתית מיסטית.
מצד שני אַבְרָם - אחריות (אַבְ) ותחושה של מקום חשוב בעולם (רָם)
כל אליטה ניסתה לפתח את הארץ (הצורה הבסיסית התת הכרתית שבה מסתכלים על העולם) - לכיוון אחר - וזה יצר מתחים.
המתחים לא היו באיבה: כולם היו מחויבים לחזון אור לגוים, ולא בנו ״חומות״ ביניהם: הַכְּנַעֲנִי וְהַפְּרִזִּי אָז יֹשֵׁב בָּאָרֶץ.

## מלוכה, כהונה, וצרות אחרות {#מלוכה,-כהונה,-וצרות-אחרות}

> יג י: וַיִּשָּׂא לוֹט אֶת עֵינָיו וַיַּרְא אֶת כָּל כִּכַּר הַיַּרְדֵּן כִּי כֻלָּהּ מַשְׁקֶה לִפְנֵי שַׁחֵת יְהוָה אֶת סְדֹם וְאֶת עֲמֹרָה כְּגַן יְהוָה כְּאֶרֶץ מִצְרַיִם בֹּאֲכָה צֹעַר.  
> יג יא: וַיִּבְחַר לוֹ לוֹט אֵת כָּל כִּכַּר הַיַּרְדֵּן וַיִּסַּע לוֹט מִקֶּדֶם; וַיִּפָּרְדוּ אִישׁ מֵעַל אָחִיו.  
> יג יב: אַבְרָם יָשַׁב בְּאֶרֶץ כְּנָעַן; וְלוֹט יָשַׁב בְּעָרֵי הַכִּכָּר וַיֶּאֱהַל עַד סְדֹם.  
> יג יג: וְאַנְשֵׁי סְדֹם רָעִים וְחַטָּאִים לַיהוָה מְאֹד.  

האליטה של לוט - הכהונה והמאמינים בקדושת הכהונה והמאמינים בחשיבות המלוכה - מיסדים מלוכה רשמית.
כִּכַּר - אזור מתוחם. יַּרְדֵּן - אולי מלשון רדיה ומרות. כֻלָּהּ מַשְׁקֶה - מלאה במוטיבציה ורצון, ומלאה בדברים שיש לעשות - כמו במצרים. בשלב הזה - השכבה השלטת החדשה היא עדיין ״צֹעַר״ - צעירה ולא אדנותית.
בשלב הצעיר הזה - המלוכה עדיין לא מושחתת כפי שהיא עתידה להיות, אבל כבר יש בעם הסתיגות וחשש ממנה (וְאַנְשֵׁי סְדֹם רָעִים וְחַטָּאִים לַיהוָה מְאֹד).

| הזהרת שמואל את העם על מלכים שמטבעם נשחתים, ותוך כדי זה - מיסוד המלוכה. |
| ----: |

## הריאקציה האינדיבידואלית {#הריאקציה-האינדיבידואלית}

> יג יד: וַיהוָה אָמַר אֶל אַבְרָם אַחֲרֵי הִפָּרֶד לוֹט מֵעִמּוֹ שָׂא נָא עֵינֶיךָ וּרְאֵה מִן הַמָּקוֹם אֲשֶׁר אַתָּה שָׁם צָפֹנָה וָנֶגְבָּה וָקֵדְמָה וָיָמָּה.  
> יג טו: כִּי אֶת כָּל הָאָרֶץ אֲשֶׁר אַתָּה רֹאֶה לְךָ אֶתְּנֶנָּה וּלְזַרְעֲךָ עַד עוֹלָם.  
> יג טז: וְשַׂמְתִּי אֶת זַרְעֲךָ כַּעֲפַר הָאָרֶץ: אֲשֶׁר אִם יוּכַל אִישׁ לִמְנוֹת אֶת עֲפַר הָאָרֶץ גַּם זַרְעֲךָ יִמָּנֶה.  
> יג יז: קוּם הִתְהַלֵּךְ בָּאָרֶץ לְאָרְכָּהּ וּלְרָחְבָּהּ: כִּי לְךָ אֶתְּנֶנָּה.  
> יג יח: וַיֶּאֱהַל אַבְרָם וַיָּבֹא וַיֵּשֶׁב בְּאֵלֹנֵי מַמְרֵא אֲשֶׁר בְּחֶבְרוֹן; וַיִּבֶן שָׁם מִזְבֵּחַ לַיהוָה.  

כריאקציה למיסוד הממלכה, ובעקבות החשש מדורסנותה - מתפתחת תפיסה של קידוש האינדיבידואליות: החזון שלכל איש (עֲפַר) יהיו תפיסות משלו.
עד כאן ישב אברם ב״אֵלוֹן מוֹרֶה״ (יב:ו) - כלומר מנהיג מורה שכולם משמעים לו.
מכאן ואילך ישב אברם ב״אֵלֹנֵי מַמְרֵא״ - כלומר הרבה הנהגות שעומדות במרי מול סדום: חיות תחת המלוכה אבל בעוינות, חשש, וחוסר אמון. אֵלֹנֵי מַמְרֵא נמצאת בחֶבְרוֹן - מלשון חברות וסולידריות עממית.
האינדיבידואליות הופכת למקודשת (מִזְבֵּחַ לַיהוָה).

| שלמה המלך - שהחל בתהליך הסתאבות, פאר, וקשרים עם מלכים זרים, וביתר שאת המלכים שבאו אחריו. הנביאים מתריעים וזועמים על השחיתות המוסרית ועל זניחת החזון. |
| ----: |

| הערה: הפירוד בין ממלכת ישראל ויהודה לא מוזכר - מכיוון שלא היתה שונות תרבותית מהותית ביניהם. |
| ----: |

# הרס המדינה וכל שדרות החברה [חורבן ראשון] {#הרס-המדינה-וכל-שדרות-החברה-[חורבן-ראשון]}

כוחות חברתיים מתוך העם - יחד עם כוחות חיצוניים לעם - זורעים הרס בכל שכבות החברה: מהאליטות ועד החלכאים.

| מלחמת הארבעה בחמישה מתאימה לחורבן בית ראשון וליציאה לגלות הראשונה. הפירוש הזה מניח שכל הסימבוליקה היא ברמה התרבותית - ולכן הפירוש ״עיוור״ למלחמות - אבל הוא לא עיוור לתוצאות התרבותיות של המלחמה. לקראת החורבן היתה תסיסה חזקה בעם נגד המלוכה והריקבון המוסרי - שמשתקפת היטב בנביאי החורבן. הכיבוש האשורי - ואז הכיבוש הבבלי - ובייחוד חורבן הבית - ״פרצו את הסכר״ וייצרו בקרב העם המוכה סערה תרבותי כיאוטית מעכלת-עצמה. הדים לכך ניתן למצוא ברצח גדליהו בן אחיקם - שאולי נתפס כמאמץ לשימור האליטה המושחתת. אין לנו הרבה עדויות על חיי התרבות בגלות הראשונה, אך הפרשה שלנו מתארת איך העם ״התגייס״ - על סמך תחושת החזון היהודי העתיק והנטיה לאינדיבידואליות המושרשת מקדם - כנראה תגלות בבל - לייצר חברת מופת צודקת ושוויונית. המודל הזה - של חברה צודקת ושוויונית - יכנס ל״DNA״ היהודי. |
| ----: |

## מערך הכוחות {#מערך-הכוחות}

> יד א: וַיְהִי בִּימֵי אַמְרָפֶל מֶלֶךְ שִׁנְעָר אַרְיוֹךְ מֶלֶךְ אֶלָּסָר; כְּדָרְלָעֹמֶר מֶלֶךְ עֵילָם וְתִדְעָל מֶלֶךְ גּוֹיִם.  
> יד ב: עָשׂוּ מִלְחָמָה אֶת בֶּרַע מֶלֶךְ סְדֹם וְאֶת בִּרְשַׁע מֶלֶךְ עֲמֹרָה; שִׁנְאָב מֶלֶךְ אַדְמָה וְשֶׁמְאֵבֶר מֶלֶךְ צְבֹיִים וּמֶלֶךְ בֶּלַע הִיא צֹעַר.  

יש כאן (ובהמשך הפרשיה) רשימת שמות בלי הסבר, אז הנה הניחושים שלי - לא יותר:

בֶּרַע מֶלֶךְ סְדֹם
    בֶּרַע    - בית רוע    - כלומר טאבו ומוסר חברתי של ״אסור״.
    סְדֹם    - קליקה    - ״בסדם אל-תבא נפשי״ - אריסטוקרטיה מעמדית סגורה.
בִּרְשַׁע מֶלֶךְ עֲמֹרָה
    בִּרְשַׁע    - בית רשע    - מותרות ונהנתנות על גב העם העני.
    עֲמֹרָה    - התעמרות    - גביית המיסים, וההתעמרות בעם.
שִׁנְאָב מֶלֶךְ אַדְמָה
    שִׁנְאָב    - נשא בית    - האוכלוסיה הכללית שעל גבה חיים בתי הרוע והרשע (בֶּרַע ובִּרְשַׁע).
    אַדְמָה            - כלל האוכלוסיה - ״מעמד הביניים״.
שֶׁמְאֵבֶר מֶלֶךְ צְבֹיִים
    שֶׁמְאֵבֶר    - משא בית ראש?
    צְבֹיִים    - צבא? (או נפיחות?)
מֶלֶךְ בֶּלַע הִיא צֹעַר
    בֶּלַע    - המסכנים    - דלת העם הנדרסים (״אם-אבלע ואם-אשחית״). צֹעַר = הפוך מבכור.

אַמְרָפֶל מֶלֶךְ שִׁנְעָר        - ?
אַרְיוֹךְ מֶלֶךְ אֶלָּסָר        - ?
כְּדָרְלָעֹמֶר מֶלֶךְ עֵילָם    - כְּדָרְלָעֹמֶר = ״הנלחם בעֲמֹרָה״
  (השורש כ.ד.ר הוא מצור או מלחמה: ״תתקפהו כמלך עתיד לכידור״)
תִדְעָל מֶלֶךְ גּוֹיִם        - ?
    אפשר והשמות הבאמת-מוזרים האלה מיצגים תפיסות חיצוניות ומוזרות, תפיסות מהפכניות ?

> יד ג: כָּל אֵלֶּה חָבְרוּ אֶל עֵמֶק הַשִּׂדִּים: הוּא יָם הַמֶּלַח.  
> יד ד: שְׁתֵּים עֶשְׂרֵה שָׁנָה עָבְדוּ אֶת כְּדָרְלָעֹמֶר; וּשְׁלֹשׁ עֶשְׂרֵה שָׁנָה מָרָדוּ.  

נראה שבאופן כלשהו היתה תקופה של מהפכנות אנטי-ממסדית אנטי-שחיתותית, אך אז הכוחות המלוכנים ניסו להחזיר לעצמם את השליטה ?

## ההרס {#ההרס}

> יד ה: וּבְאַרְבַּע עֶשְׂרֵה שָׁנָה בָּא כְדָרְלָעֹמֶר וְהַמְּלָכִים אֲשֶׁר אִתּוֹ וַיַּכּוּ אֶת רְפָאִים בְּעַשְׁתְּרֹת קַרְנַיִם וְאֶת הַזּוּזִים בְּהָם; וְאֵת הָאֵימִים בְּשָׁוֵה קִרְיָתָיִם.  
> יד ו: וְאֶת הַחֹרִי בְּהַרְרָם שֵׂעִיר עַד אֵיל פָּארָן אֲשֶׁר עַל הַמִּדְבָּר.  
> יד ז: וַיָּשֻׁבוּ וַיָּבֹאוּ אֶל עֵין מִשְׁפָּט הִוא קָדֵשׁ וַיַּכּוּ אֶת כָּל שְׂדֵה הָעֲמָלֵקִי וְגַם אֶת הָאֱמֹרִי הַיֹּשֵׁב בְּחַצְצֹן תָּמָר.  

ניחושים:
    רְפָאִים בְּעַשְׁתְּרֹת קַרְנַיִם - החזקים והגאים:
    רפא - ענקים (״רפאים יחשבו אף הם כענקים״)
    עשת=בסיס חזק (״אבדו עשתנתיו״ *****עוד*****)
        קרן - סמל של העוצמה
זּוּזִים בְּהָם: אנשי המעשה והיזמות:
    זוז - חָיוּת (״והתענגתם מזיז כבודה״, ״כל עוף הרים וזיז שדי״, ״יכרסמנה חזיר מיער וזיז שדי ירענה״)
    המה - המולה (״ויהם את מחנה מצרים״)
אֵימִים בְּשָׁוֵה קִרְיָתָיִם - ?
חֹרִי בְּהַרְרָם שֵׂעִיר: הזועמים, המחשיבים את עצמם, הפראיים?
אֵיל פָּארָן אֲשֶׁר עַל הַמִּדְבָּר - הגאים:
    איל = סמל של גדולה ופאר. פָּארָן = פאר. מִּדְבָּר - חסר מוטיבציה וכיוון להתפתחות.
עֵין מִשְׁפָּט הִוא קָדֵשׁ:
    א. הדרכים המקודשות - ״וְאִם לִבְנוֹ יִיעָדֶנָּה כְּמִשְׁפַּט הַבָּנוֹת יַעֲשֶׂה לָּהּ״, ״כַּמִּשְׁפָּט הָרִאשׁוֹן אֲשֶׁר הָיִיתָ מַשְׁקֵהוּ״
    ב. משפט צדק - ״הֲשֹׁפֵט כָּל הָאָרֶץ לֹא יַעֲשֶׂה מִשְׁפָּט״
שְׂדֵה הָעֲמָלֵקִי: ?
הָאֱמֹרִי הַיֹּשֵׁב בְּחַצְצֹן תָּמָר: האידאולוגים?
    אֱמֹרִי - מלשון אמירה - פיתוח מודלים ושִיוּם.
    חַצְצֹן - מחולק ומאורגן? (״מלך אין לארבה ויצא חצץ כלו״)
    תָּמָר - נוי ושאננות.

> יד ח: וַיֵּצֵא מֶלֶךְ סְדֹם וּמֶלֶךְ עֲמֹרָה וּמֶלֶךְ אַדְמָה וּמֶלֶךְ צְבֹיִים וּמֶלֶךְ בֶּלַע הִוא צֹעַר; וַיַּעַרְכוּ אִתָּם מִלְחָמָה בְּעֵמֶק הַשִּׂדִּים.  
> יד ט: אֵת כְּדָרְלָעֹמֶר מֶלֶךְ עֵילָם וְתִדְעָל מֶלֶךְ גּוֹיִם וְאַמְרָפֶל מֶלֶךְ שִׁנְעָר וְאַרְיוֹךְ מֶלֶךְ אֶלָּסָר אַרְבָּעָה מְלָכִים אֶת הַחֲמִשָּׁה.  
> יד י: וְעֵמֶק הַשִּׂדִּים בֶּאֱרֹת בֶּאֱרֹת חֵמָר וַיָּנֻסוּ מֶלֶךְ סְדֹם וַעֲמֹרָה וַיִּפְּלוּ שָׁמָּה; וְהַנִּשְׁאָרִים הֶרָה נָּסוּ.  

(איני יודע מהו חֵמָר).
השכבות השולטות התפוררו קבוצות קבוצות ללא קוהרנטיות, והגיעו למצב של ״חוסר אונים יהיר״ (הֶרָה - הר - חשיבות עצמית, נָּסוּ - אולי מלשון נס - דגל מונף).

> יד יא: וַיִּקְחוּ אֶת כָּל רְכֻשׁ סְדֹם וַעֲמֹרָה וְאֶת כָּל אָכְלָם וַיֵּלֵכוּ.  
> יד יב: וַיִּקְחוּ אֶת לוֹט וְאֶת רְכֻשׁוֹ בֶּן אֲחִי אַבְרָם וַיֵּלֵכוּ; וְהוּא יֹשֵׁב בִּסְדֹם.  

העם, שכל המבנים החברתיים שלו מרוסקים, נשאר אובד עצות:
ללא אוכל: אין דברים לעשות, אין פעולות לפעול, ואין כיוון אליו ללכת.
גם מעמד הכהונה המקודש, והתפיסה המיסטית של העם - אבדו.

## השיקום - מערכות הצדק והחובה {#השיקום---מערכות-הצדק-והחובה}

> יד יג: וַיָּבֹא הַפָּלִיט וַיַּגֵּד לְאַבְרָם הָעִבְרִי; וְהוּא שֹׁכֵן בְּאֵלֹנֵי מַמְרֵא הָאֱמֹרִי אֲחִי אֶשְׁכֹּל וַאֲחִי עָנֵר וְהֵם בַּעֲלֵי בְרִית אַבְרָם.  

אַבְרָם עִבְרִי - אברם שבא משושלת ארוכה של כעס על העולם.
אֵלֹנֵי מַמְרֵא הָאֱמֹרִי - האידאולוגיה של התנגדות לממסד ואינדיבידואליזם.
אֶשְׁכֹּל - קונצנזוס של מוחלטות וחוסר גמישות?
עָנֵר - אולי מלשון נער? תת-תרבות אנרגטית ותוקפנית?

> יד יד: וַיִּשְׁמַע אַבְרָם כִּי נִשְׁבָּה אָחִיו; וַיָּרֶק אֶת חֲנִיכָיו יְלִידֵי בֵיתוֹ שְׁמֹנָה עָשָׂר וּשְׁלֹשׁ מֵאוֹת וַיִּרְדֹּף עַד דָּן.  
> יד טו: וַיֵּחָלֵק עֲלֵיהֶם לַיְלָה הוּא וַעֲבָדָיו וַיַּכֵּם; וַיִּרְדְּפֵם עַד חוֹבָה אֲשֶׁר מִשְּׂמֹאל לְדַמָּשֶׂק.  
> יד טז: וַיָּשֶׁב אֵת כָּל הָרְכֻשׁ; וְגַם אֶת לוֹט אָחִיו וּרְכֻשׁוֹ הֵשִׁיב וְגַם אֶת הַנָּשִׁים וְאֶת הָעָם.  

בעקבות ההרס התרבותי - מתגיסים הכוחות עם החזון ההיסטורי (אַבְרָם) ומקדמים תפיסה של קבלת הדין (דָּן) - שנגזר עקב הסיאוב החברתי - ומחוייבות לקימום התרבות (חוֹבָה).
הכוחות המהפכניים שקרעו את החברה נסוגים ומאפשרים למבנה החברתי להתאחות.
התהליך הזה מתבצע בלַיְלָה - ללא דיון ציבורי (יום) - כי במצב ההרס הנוכחי אין פלטפורמה לדיון.
הקימום הזה מביא למצב ששוב יש משימות לבצע (רְכֻשׁ) עממיות מתפקדת (נָּשִׁים).

> יד יז: וַיֵּצֵא מֶלֶךְ סְדֹם לִקְרָאתוֹ אַחֲרֵי שׁוּבוֹ מֵהַכּוֹת אֶת כְּדָרְלָעֹמֶר וְאֶת הַמְּלָכִים אֲשֶׁר אִתּוֹ אֶל עֵמֶק שָׁוֵה הוּא עֵמֶק הַמֶּלֶךְ.  

לאחר הקימום הראשוני, עולה השאלה של מקום האריסטוקרטיה - כקליקה סגורה - בעם.
הדיון הזה מתבצע במקום של ״שפלות שוויונית״: עֵמֶק שָׁוֵה (עֵמֶק = הפוך מהר = שפלות), שהוא גם מקום בלי ״כותרות״ ותפקידים: עֵמֶק הַמֶּלֶךְ (מֶּלֶךְ הוא הכותרת למקבץ תתי-תרבויות דומות).

> יד יח: וּמַלְכִּי צֶדֶק מֶלֶךְ שָׁלֵם הוֹצִיא לֶחֶם וָיָיִן; וְהוּא כֹהֵן לְאֵל עֶלְיוֹן.  
> יד יט: וַיְבָרְכֵהוּ וַיֹּאמַר: בָּרוּךְ אַבְרָם לְאֵל עֶלְיוֹן קֹנֵה שָׁמַיִם וָאָרֶץ.  
> יד כ: וּבָרוּךְ אֵל עֶלְיוֹן אֲשֶׁר מִגֵּן צָרֶיךָ בְּיָדֶךָ; וַיִּתֶּן לוֹ מַעֲשֵׂר מִכֹּל.  

ואז מתגבשת זהות עצמית חדשה שלא הכרנו מקודם: זהות של עם שיוויוני שנוהג בצדק עם כל שכבות העם:
מַלְכִּי צֶדֶק - הכותרת היא צֶדֶק. מֶלֶךְ שָׁלֵם - הכותרת היא ״כולנו גוף אחד״ - אנחנו עם אחד שלם.
לֶחֶם - יש אוכל: משימות לבצע וכיוון שאליו אפשר להתפתח.
למרבה ההפתעה - נוצרת אפילו זחיחות (יָיִן): תחושה של ״מעז יצא מתוק״ - כי העם הגיע לרמה מוסרית ומערכת חוקים בעלי תוקף אוניברסלי (אֵל עֶלְיוֹן).
הזהות החדשה הזאת מתמזגת לזהות האברמית - ל״DNA״ שלו (וַיִּתֶּן לוֹ מַעֲשֵׂר מִכֹּל).

> יד כא: וַיֹּאמֶר מֶלֶךְ סְדֹם אֶל אַבְרָם: תֶּן לִי הַנֶּפֶשׁ וְהָרְכֻשׁ קַח לָךְ.  
> יד כב: וַיֹּאמֶר אַבְרָם אֶל מֶלֶךְ סְדֹם: הֲרִמֹתִי יָדִי אֶל יְהוָה אֵל עֶלְיוֹן קֹנֵה שָׁמַיִם וָאָרֶץ.  
> יד כג: אִם מִחוּט וְעַד שְׂרוֹךְ נַעַל וְאִם אֶקַּח מִכָּל אֲשֶׁר לָךְ; וְלֹא תֹאמַר אֲנִי הֶעֱשַׁרְתִּי אֶת אַבְרָם.  
> יד כד: בִּלְעָדַי רַק אֲשֶׁר אָכְלוּ הַנְּעָרִים וְחֵלֶק הָאֲנָשִׁים אֲשֶׁר הָלְכוּ אִתִּי: עָנֵר אֶשְׁכֹּל וּמַמְרֵא הֵם יִקְחוּ חֶלְקָם.  

האליטה הסגורה בעם (מֶלֶךְ סְדֹם) שואפת להשתקם - אבל כהנהגה סמלית יותר (הָרְכֻשׁ קַח לָךְ - בלי הכח לייצר פעולות ותנועה לקראת משהו). אברם לא מתנגד אקטיבית לקיום האליטות - אבל מתייחס אליהם בדחייה: הם *לא* חלק מהזהות האברמית.
מצד שני - יש חשיבות לאליטות במובן התפקודי - ולכן הכוחות שעזרו לאברם לקומם את החברה משולבים באליטות. הם יצטרכו לכוון את העם ולבצע משימות ופעולות.

# חזון חדש - אור לגויים מעמדת חולשה וגלות [גלות בבל] {#חזון-חדש---אור-לגויים-מעמדת-חולשה-וגלות-[גלות-בבל]}

> טו א: אַחַר הַדְּבָרִים הָאֵלֶּה הָיָה דְבַר יְהוָה אֶל אַבְרָם בַּמַּחֲזֶה לֵאמֹר: אַל תִּירָא אַבְרָם אָנֹכִי מָגֵן לָךְ שְׂכָרְךָ הַרְבֵּה מְאֹד.  

התחושה (יְהוָה) של העם היא שיש חזון חדש (מַּחֲזֶה): הקשיים והכאב שהעם חווה מגיעים כחלק מהחזון (אָנֹכִי מָגֵן לָךְ - מגן מלשון כאב: ״תתן להם מגנת לב״) - אבל יש לתהליך הזה ייעוד גדול ושכר גדול.

> טו ב: וַיֹּאמֶר אַבְרָם אֲדֹנָי יְהוִה מַה תִּתֶּן לִי וְאָנֹכִי הוֹלֵךְ עֲרִירִי; וּבֶן מֶשֶׁק בֵּיתִי הוּא דַּמֶּשֶׂק אֱלִיעֶזֶר.  
> טו ג: וַיֹּאמֶר אַבְרָם הֵן לִי לֹא נָתַתָּה זָרַע; וְהִנֵּה בֶן בֵּיתִי יוֹרֵשׁ אֹתִי.  
> טו ד: וְהִנֵּה דְבַר יְהוָה אֵלָיו לֵאמֹר לֹא יִירָשְׁךָ זֶה: כִּי אִם אֲשֶׁר יֵצֵא מִמֵּעֶיךָ הוּא יִירָשֶׁךָ.  

ובכל זאת, במקביל לאופוריית החזון החדש - יש בעם תחושה של חוסר תוחלת: החיים ״מתנהלים״. לא יותר. נראה שההובלה בעם הולכת ונהיית הובלה של ניהול החיים השוטפים (משק בית) לאור תחושת החובה (דַּמֶּשֶׂק נראה כקשור איכשהוא לתחושת החובה: כמה פסוקים למעלה: ״וַיִּרְדְּפֵם עַד חוֹבָה אֲשֶׁר מִשְּׂמֹאל לְדַמָּשֶׂק״).
יש ריק רוחני ותחושה של עקרות. יש חיפוש אחרי דרך חדשה להתפתחות.

> טו ה: וַיּוֹצֵא אֹתוֹ הַחוּצָה וַיֹּאמֶר הַבֶּט נָא הַשָּׁמַיְמָה וּסְפֹר הַכּוֹכָבִים אִם תּוּכַל לִסְפֹּר אֹתָם; וַיֹּאמֶר לוֹ כֹּה יִהְיֶה זַרְעֶךָ.  
> טו ו: וְהֶאֱמִן בַּיהוָה; וַיַּחְשְׁבֶהָ לּוֹ צְדָקָה.  

כוכבי השמיים שייצגים השפעות הדדיות מול התרבויות שמבחוץ (הגויים). יש נביטה של חזון חדש (שעתיד להתפתח) שמקדש גיוון רעיוני: זרע מרובה ומגוון שפונה לשמיים - לתקשורת החוצה.

> טו ז: וַיֹּאמֶר אֵלָיו: אֲנִי יְהוָה אֲשֶׁר הוֹצֵאתִיךָ מֵאוּר כַּשְׂדִּים לָתֶת לְךָ אֶת הָאָרֶץ הַזֹּאת לְרִשְׁתָּהּ.  
> טו ח: וַיֹּאמַר: אֲדֹנָי יְהוִה בַּמָּה אֵדַע כִּי אִירָשֶׁנָּה.  

בַּמָּה אֵדַע כִּי אִירָשֶׁנָּה - איזו הבנה צריך אברם לפתח ולקבע - כדי שתהיה כלי לקבלת העול של אור לגויים?

> טו ט: וַיֹּאמֶר אֵלָיו קְחָה לִי עֶגְלָה מְשֻׁלֶּשֶׁת וְעֵז מְשֻׁלֶּשֶׁת וְאַיִל מְשֻׁלָּשׁ; וְתֹר וְגוֹזָל.  
> טו י: וַיִּקַּח לוֹ אֶת כָּל אֵלֶּה וַיְבַתֵּר אֹתָם בַּתָּוֶךְ וַיִּתֵּן אִישׁ בִּתְרוֹ לִקְרַאת רֵעֵהוּ; וְאֶת הַצִּפֹּר לֹא בָתָר.  
> טו יא: וַיֵּרֶד הָעַיִט עַל הַפְּגָרִים; וַיַּשֵּׁב אֹתָם אַבְרָם.  

חזון עתידי של ישראל המפוזר בעמים (וַיְבַתֵּר אֹתָם בַּתָּוֶךְ), אך מקושר ומאוחד (אִישׁ בִּתְרוֹ לִקְרַאת רֵעֵהוּ). חזון של גוף יהודי מבותר - אך מחובר בחוטים בלתי נראים.
החזון כולל את הידיעה שהגויים ינסו לפרום את החיבורים - ושעל אברם מוטלת המשימה לתחזק ולשקם אותם.

> טו יב: וַיְהִי הַשֶּׁמֶשׁ לָבוֹא וְתַרְדֵּמָה נָפְלָה עַל אַבְרָם; וְהִנֵּה אֵימָה חֲשֵׁכָה גְדֹלָה נֹפֶלֶת עָלָיו.  
> טו יג: וַיֹּאמֶר לְאַבְרָם יָדֹעַ תֵּדַע כִּי גֵר יִהְיֶה זַרְעֲךָ בְּאֶרֶץ לֹא לָהֶם וַעֲבָדוּם וְעִנּוּ אֹתָם אַרְבַּע מֵאוֹת שָׁנָה.  
> טו יד: וְגַם אֶת הַגּוֹי אֲשֶׁר יַעֲבֹדוּ דָּן אָנֹכִי; וְאַחֲרֵי כֵן יֵצְאוּ בִּרְכֻשׁ גָּדוֹל.  
> טו טו: וְאַתָּה תָּבוֹא אֶל אֲבֹתֶיךָ בְּשָׁלוֹם: תִּקָּבֵר בְּשֵׂיבָה טוֹבָה.  
> טו טז: וְדוֹר רְבִיעִי יָשׁוּבוּ הֵנָּה: כִּי לֹא שָׁלֵם עֲוֹן הָאֱמֹרִי עַד הֵנָּה.  

החזון מציג שני צדדים של המצב:
מצד אחד - הבנה עמוקה של הקשיים הצפויים, אבל מול זה שהגויים יציבו את היהודים במצבים לא מוכרים ומאימים (גֵר יִהְיֶה זַרְעֲךָ בְּאֶרֶץ לֹא לָהֶם) ומול העובדה שהיהודים ייאלצו לספוג ערכים זרים ו/או להתנגד להם  (וַעֲבָדוּם וְעִנּוּ אֹתָם).
אבל מצד שני - הגויים גם יספגו את הערכים היהודיים של צדק, דין, ומחוייבות (וְגַם אֶת הַגּוֹי אֲשֶׁר יַעֲבֹדוּ דָּן אָנֹכִי), והיהדות תצא נשכרת: עשירה יותר ועם מקום מכובד בעולם.

> טו יז: וַיְהִי הַשֶּׁמֶשׁ בָּאָה וַעֲלָטָה הָיָה; וְהִנֵּה תַנּוּר עָשָׁן וְלַפִּיד אֵשׁ אֲשֶׁר עָבַר בֵּין הַגְּזָרִים הָאֵלֶּה.  
> טו יח: בַּיּוֹם הַהוּא כָּרַת יְהוָה אֶת אַבְרָם בְּרִית לֵאמֹר: לְזַרְעֲךָ נָתַתִּי אֶת הָאָרֶץ הַזֹּאת מִנְּהַר מִצְרַיִם עַד הַנָּהָר הַגָּדֹל נְהַר פְּרָת.  
> טו יט: אֶת הַקֵּינִי וְאֶת הַקְּנִזִּי וְאֵת הַקַּדְמֹנִי.  
> טו כ: וְאֶת הַחִתִּי וְאֶת הַפְּרִזִּי וְאֶת הָרְפָאִים.  
> טו כא: וְאֶת הָאֱמֹרִי וְאֶת הַכְּנַעֲנִי וְאֶת הַגִּרְגָּשִׁי וְאֶת הַיְבוּסִי.  

זאת ההופעה הראשונה של מושג ה״ברית״ בתחושת אברם: מחוייבות קשיחה לחזון.
בהמשך נראה התפתחות של מושג הברית.

## ישמעאל - פרגמטיות אחראית ומנודה {#ישמעאל---פרגמטיות-אחראית-ומנודה}

> טז א: וְשָׂרַי אֵשֶׁת אַבְרָם לֹא יָלְדָה לוֹ; וְלָהּ שִׁפְחָה מִצְרִית וּשְׁמָהּ הָגָר.  
> טז ב: וַתֹּאמֶר שָׂרַי אֶל אַבְרָם הִנֵּה נָא עֲצָרַנִי יְהוָה מִלֶּדֶת בֹּא נָא אֶל שִׁפְחָתִי אוּלַי אִבָּנֶה מִמֶּנָּה; וַיִּשְׁמַע אַבְרָם לְקוֹל שָׂרָי.  
> טז ג: וַתִּקַּח שָׂרַי אֵשֶׁת אַבְרָם אֶת הָגָר הַמִּצְרִית שִׁפְחָתָהּ מִקֵּץ עֶשֶׂר שָׁנִים לְשֶׁבֶת אַבְרָם בְּאֶרֶץ כְּנָעַן; וַתִּתֵּן אֹתָהּ לְאַבְרָם אִישָׁהּ לוֹ לְאִשָּׁה.  

המצב כרגע הוא מצב של פוסט-טראומה ואיסוף את השברים. העם אמנם הצליח לחזור ולראות את עצמו כעם עם מקום ותפקיד בעולם. אבל אותו מקום=חזון הוא עתידי, וכרגע אין לאן ללכת: שרי ״עקרה״ - לא מסתמנת צמיחה של הובלה חדשה - של דרך חדשה.
והעם שואל את עצמו - ״ומה עכשיו״?
ולכן העם ״מרשה״ ונותן לגיטימציה למנטליות של עשייה ויזמות - תחזוקת יום קטנות.
 שכבה עממית חדשה זאת מוכרת לנו כבר: היא קשורה במצרים (הָגָר הַמִּצְרִית).

| ירמיה כט:ד: כֹּה אָמַר יְהוָה צְבָאוֹת אֱלֹהֵי יִשְׂרָאֵל לְכָל הַגּוֹלָה אֲשֶׁר הִגְלֵיתִי מִירוּשָׁלִַם בָּבֶלָה. בְּנוּ בָתִּים וְשֵׁבוּ וְנִטְעוּ גַנּוֹת וְאִכְלוּ אֶת פִּרְיָן. קְחוּ נָשִׁים וְהוֹלִידוּ בָּנִים וּבָנוֹת וּקְחוּ לִבְנֵיכֶם נָשִׁים וְאֶת בְּנוֹתֵיכֶם תְּנוּ לַאֲנָשִׁים וְתֵלַדְנָה בָּנִים וּבָנוֹת, וּרְבוּ שָׁם וְאַל תִּמְעָטוּ. וְדִרְשׁוּ אֶת שְׁלוֹם הָעִיר אֲשֶׁר הִגְלֵיתִי אֶתְכֶם שָׁמָּה וְהִתְפַּלְלוּ בַעֲדָהּ אֶל יְהוָה - כִּי בִשְׁלוֹמָהּ יִהְיֶה לָכֶם שָׁלוֹם. |
| ----: |

> טז ד: וַיָּבֹא אֶל הָגָר וַתַּהַר; וַתֵּרֶא כִּי הָרָתָה וַתֵּקַל גְּבִרְתָּהּ בְּעֵינֶיהָ.  
> טז ה: וַתֹּאמֶר שָׂרַי אֶל אַבְרָם חֲמָסִי עָלֶיךָ אָנֹכִי נָתַתִּי שִׁפְחָתִי בְּחֵיקֶךָ וַתֵּרֶא כִּי הָרָתָה וָאֵקַל בְּעֵינֶיהָ; יִשְׁפֹּט יְהוָה בֵּינִי וּבֵינֶיךָ.  

ומה שקורה הוא שאנשי מעשה - יזמים וחרוצים - תופסים את ההובלה וזוכים להכרה וכבוד (וַתַּהַר - מלשון ״הר״ = חשיבות).
ובעוד ניצנים של אליטה חדשה מלבלבים מתוך השכבה העממית החדשה הזאת - מתעוררת תסיסה ועלבון בשכבות הכלליות בעם, שרואות את הכבוד לה זוכה הגר כנטישה של ״הדרך״ והחזון והיהדות האותנטית.

> טז ו: וַיֹּאמֶר אַבְרָם אֶל שָׂרַי הִנֵּה שִׁפְחָתֵךְ בְּיָדֵךְ עֲשִׂי לָהּ הַטּוֹב בְּעֵינָיִךְ; וַתְּעַנֶּהָ שָׂרַי וַתִּבְרַח מִפָּנֶיהָ.  
> טז ז: וַיִּמְצָאָהּ מַלְאַךְ יְהוָה עַל עֵין הַמַּיִם בַּמִּדְבָּר: עַל הָעַיִן בְּדֶרֶךְ שׁוּר.  
> טז ח: וַיֹּאמַר הָגָר שִׁפְחַת שָׂרַי אֵי מִזֶּה בָאת וְאָנָה תֵלֵכִי; וַתֹּאמֶר מִפְּנֵי שָׂרַי גְּבִרְתִּי אָנֹכִי בֹּרַחַת.  

הזרם העממי החדש ״זוכה״ לכעס ונידוי. הוא בַּמִּדְבָּר (כלומר - אין מעשים לעשות ואין לאן להתפתח), אבל יש לו מוטיבציה (מַּיִם) אחת: התבוננות (הָעַיִן בְּדֶרֶךְ שׁוּר. ״שׁוּר״ הוא התבוננות למרחוק: ״אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֹב״).
הגר נדרשת להבין את מקומה בעולם, ואת התפקיד שהיא מתעתדת למלא: ״אֵי מִזֶּה בָאת וְאָנָה תֵלֵכִי״.

(המושג ״מַלְאַךְ יְהוָה״ דורש עיון...)

> טז ט: וַיֹּאמֶר לָהּ מַלְאַךְ יְהוָה שׁוּבִי אֶל גְּבִרְתֵּךְ וְהִתְעַנִּי תַּחַת יָדֶיהָ.  
> טז י: וַיֹּאמֶר לָהּ מַלְאַךְ יְהוָה הַרְבָּה אַרְבֶּה אֶת זַרְעֵךְ וְלֹא יִסָּפֵר מֵרֹב.  
> טז יא: וַיֹּאמֶר לָהּ מַלְאַךְ יְהוָה הִנָּךְ הָרָה וְיֹלַדְתְּ בֵּן וְקָרָאת שְׁמוֹ יִשְׁמָעֵאל כִּי שָׁמַע יְהוָה אֶל עָנְיֵךְ.  
> טז יב: וְהוּא יִהְיֶה פֶּרֶא אָדָם יָדוֹ בַכֹּל וְיַד כֹּל בּוֹ; וְעַל פְּנֵי כָל אֶחָיו יִשְׁכֹּן.  

לאחר התבוננות, הגר מסתגלת למציאות - מוצאת נישה בעם היהודי שבה תוכל להיות עצמה: היא מקבלת על עצמה את תפקיד האחראי הבוגר, אבל ללא הובלה או יוקרה. שירות ללא הכרה.
אַרְבֶּה אֶת זַרְעֵךְ וְלֹא יִסָּפֵר מֵרֹב - הישמעאלים הם אינדיבידואליסטים מטבעם, ופועלים מתוך רחמים על העם ושאיפה לרכך את תנאי חייו: שָׁמַע יְהוָה אֶל עָנְיֵךְ.
הישמעאלים פועלים לפעמים מחוץ לנורמות החברתיות (פֶּרֶא אָדָם), פזורים פה ושם (עַל פְּנֵי כָל אֶחָיו יִשְׁכֹּן), ומשפיעים ומעורבים בכל תחום (יָדוֹ בַכֹּל וְיַד כֹּל בּוֹ).

> טז יג: וַתִּקְרָא שֵׁם יְהוָה הַדֹּבֵר אֵלֶיהָ אַתָּה אֵל רֳאִי: כִּי אָמְרָה הֲגַם הֲלֹם רָאִיתִי אַחֲרֵי רֹאִי.  
> טז יד: עַל כֵּן קָרָא לַבְּאֵר בְּאֵר לַחַי רֹאִי הִנֵּה בֵין קָדֵשׁ וּבֵין בָּרֶד.  

המוטיבציה של הישמעאלים היא חיפוש פרגמטי ״מחוץ לקופסה״ גם כשנראה שאין לאן ללכת: שינוי וחיות גם כשנראה שכל הנתיבים ללא מוצא.
המוטיבציה הזאת נמצאת בין התפיסה של ״עם קודש״ (קָדֵשׁ) לבין המציאות של ״עם מוכה״ (בָּרֶד).

| ישמעאל הוא זרם בהנהגת יהודי בבבל. הקיום היהודי בבבל מתמקד בלשרוד ולחיות, ופחות בעוצמה וחזון. שם נוסדת תופעת הנגידים היהודים, שמוצאים כח פוליטי אצל השליט, ומשתדלים אצלו על היהודים. ישמעאל הוא הלך המחשבה שבו הנגידים חיים: תפיסת עולם שבה להנהגה יש מחוייבות להגן ולשמור על היהדות. המעניין בהנהגת הנגידים היא שהעם - באופן עמוק - מסתייג מהם: סגנון חייהם מתבולל מדי ולא מקובל, אך בו זמנית חשוב ומוכר. אפשר גם שסיפור מגילת אסתר, על היוקרה שזכה לה מרדכי - שהיה בפשוטו נציג היהודים אצל המלך - הוא הסיפור המכונן של ישמעאל - שבא למסד את הדיאלקטיקה של ״היהודי החצי-מתבולל, בעל היכולת והמחוייבות להגן ולשמר את עמו״: מרדכי זכה ליוקרה - אבל עם אופוזיציה (״וְרָצוּי לְרֹב אֶחָיו״), ומתמקד בלדאוג ליהודים (״דֹּרֵשׁ טוֹב לְעַמּוֹ״). |
| ----: |

> טז טו: וַתֵּלֶד הָגָר לְאַבְרָם בֵּן; וַיִּקְרָא אַבְרָם שֶׁם בְּנוֹ אֲשֶׁר יָלְדָה הָגָר יִשְׁמָעֵאל.  
> טז טז: וְאַבְרָם בֶּן שְׁמֹנִים שָׁנָה וְשֵׁשׁ שָׁנִים בְּלֶדֶת הָגָר אֶת יִשְׁמָעֵאל לְאַבְרָם.  

## הברית: חוקי חיים מחייבים, להבדיל ולהגדיר בעידן המון גויים {#הברית:-חוקי-חיים-מחייבים,-להבדיל-ולהגדיר-בעידן-המון-גויים}

> יז א: וַיְהִי אַבְרָם בֶּן תִּשְׁעִים שָׁנָה וְתֵשַׁע שָׁנִים; וַיֵּרָא יְהוָה אֶל אַבְרָם וַיֹּאמֶר אֵלָיו אֲנִי אֵל שַׁדַּי הִתְהַלֵּךְ לְפָנַי וֶהְיֵה תָמִים.  
> יז ב: וְאֶתְּנָה בְרִיתִי בֵּינִי וּבֵינֶךָ; וְאַרְבֶּה אוֹתְךָ בִּמְאֹד מְאֹד.  

העם בגלות, מעורב בגויים.
הולדת ישמעאל יצרה לגיטימציה כלשהיא למעורבות כלכלית - ובהכרח גם תרבותית - עם הגויים.
בפעם הראשונה, נוצר צורך להגדיר איזו שהיא מערכת של התנהגויות והנהגות שמגדירות מיהו יהודי - כי הגבול בין יהודי לשאינו יהודי אפור מאי פעם, וישנה סכנה ברורה ומיידית של התבוללות ״רכה״ והדרגתית - והעלמות הייחודיות היהודית.
מצד אחד העם רוצה להיות ״תָמִים״ - שלם. ומהצד השני יש את המציאות של פיזור וריבוי קהילות קטנות: וְאַרְבֶּה אוֹתְךָ בִּמְאֹד מְאֹד.
ה״דבק״ שיחזיק את שני צידי החבל הוא הבְרִית.

הנה התבוננות מעניינת - שכמדומני שמעתי ממיכה גודמן:
קבוצות מיעוט - דתות, חצרות חסידיות ואפילו כנופיות רחוב - הם בעלות סולידריות גבוהה: חברים בקהילה עוזרים וערבים אחד לשני מאוד. אבל מה שיכול לקרות הוא שאנשים יהיו בתוך הקהילה - אבל מן השפה ולחוץ: הם יהנו מהתמיכה הקהילתית - אבל לא יהיו מוכנים לתרום באופן ראוי. ולכן - קבוצות כאלה נוטות לאמץ קוד התנהגות עם ״תג מחיר״ גבוה: התנהגויות שמצריכות קורבן של ממש. כך החסיד ילך עם לבוש חם, יקר, ולפעמים מעורר גיחוך. כך חברי כנופיה יקעקעו את עצמם. ואולי דוגמה נוספת היא ברית המילה היהודית.

| בגלות הראשונה נוצר - יותר מאי פעם - צורך קיומי להגדיר מיהו יהודי - באופן מחייב וחותך: שחור או לבן. היחיד היהודי נדרש ״להקריב קרבן״ - לתת פומבי ליהדותו ולשלם מחירים כלכליים וחברתיים. וכך נוצרה ההלכה היהודית: צמחה מאוסף של התנהגויות ומסורות מקובלות - לכדי מערכת מקיפת-כל: כללי התנהגות שבין אדם למקום, בין אדם לחברו, ואפילו מערכת משפט שלמה (עד לתקופת הנאורות - קהילות יהודיות בד״כ קיבלו אוטונומיה לנהל משפטים בין חברי הקהילה בתוך הקהילה). יש לציין במיוחד את ברית המילה - כרכיב מרכזי בהגדרת מיהו יהודי. |
| ----: |

> יז ג: וַיִּפֹּל אַבְרָם עַל פָּנָיו; וַיְדַבֵּר אִתּוֹ אֱלֹהִים לֵאמֹר.  
> יז ד: אֲנִי הִנֵּה בְרִיתִי אִתָּךְ; וְהָיִיתָ לְאַב הֲמוֹן גּוֹיִם.  
> יז ה: וְלֹא יִקָּרֵא עוֹד אֶת שִׁמְךָ אַבְרָם; וְהָיָה שִׁמְךָ אַבְרָהָם כִּי אַב הֲמוֹן גּוֹיִם נְתַתִּיךָ.  
> יז ו: וְהִפְרֵתִי אֹתְךָ בִּמְאֹד מְאֹד וּנְתַתִּיךָ לְגוֹיִם; וּמְלָכִים מִמְּךָ יֵצֵאוּ.  
> יז ז: וַהֲקִמֹתִי אֶת בְּרִיתִי בֵּינִי וּבֵינֶךָ וּבֵין זַרְעֲךָ אַחֲרֶיךָ לְדֹרֹתָם לִבְרִית עוֹלָם: לִהְיוֹת לְךָ לֵאלֹהִים וּלְזַרְעֲךָ אַחֲרֶיךָ.  
> יז ח: וְנָתַתִּי לְךָ וּלְזַרְעֲךָ אַחֲרֶיךָ אֵת אֶרֶץ מְגֻרֶיךָ אֵת כָּל אֶרֶץ כְּנַעַן לַאֲחֻזַּת עוֹלָם; וְהָיִיתִי לָהֶם לֵאלֹהִים.  
> יז ט: וַיֹּאמֶר אֱלֹהִים אֶל אַבְרָהָם וְאַתָּה אֶת בְּרִיתִי תִשְׁמֹר אַתָּה וְזַרְעֲךָ אַחֲרֶיךָ לְדֹרֹתָם.  
> יז י: זֹאת בְּרִיתִי אֲשֶׁר תִּשְׁמְרוּ בֵּינִי וּבֵינֵיכֶם וּבֵין זַרְעֲךָ אַחֲרֶיךָ: הִמּוֹל לָכֶם כָּל זָכָר.  
> יז יא: וּנְמַלְתֶּם אֵת בְּשַׂר עָרְלַתְכֶם; וְהָיָה לְאוֹת בְּרִית בֵּינִי וּבֵינֵיכֶם.  
> יז יב: וּבֶן שְׁמֹנַת יָמִים יִמּוֹל לָכֶם כָּל זָכָר לְדֹרֹתֵיכֶם: יְלִיד בָּיִת וּמִקְנַת כֶּסֶף מִכֹּל בֶּן נֵכָר אֲשֶׁר לֹא מִזַּרְעֲךָ הוּא.  
> יז יג: הִמּוֹל יִמּוֹל יְלִיד בֵּיתְךָ וּמִקְנַת כַּסְפֶּךָ; וְהָיְתָה בְרִיתִי בִּבְשַׂרְכֶם לִבְרִית עוֹלָם.  
> יז יד: וְעָרֵל זָכָר אֲשֶׁר לֹא יִמּוֹל אֶת בְּשַׂר עָרְלָתוֹ וְנִכְרְתָה הַנֶּפֶשׁ הַהִוא מֵעַמֶּיהָ: אֶת בְּרִיתִי הֵפַר.  

בשלב זה חל גם שינוי בתפיסה העצמית של העם: מעבר עדין אך משמעותי מ״אַבְרָם״ = אַב-רָם : תפיסה עצמית של עצמה ואחריות לעולם), ל״אַבְרָהָם״ = אַב הֲמוֹן גּוֹיִם: האחריות על הגויים המשעבדים: קבוצת מיעוט שרואה את עצמה מוֹרָה לקבוצת הרוב.

# חלון אוברטון של קיום שפוף (יִצְחָק) {#חלון-אוברטון-של-קיום-שפוף-(יִצְחָק)}

כאן יש הופעה ראשונה של השם ״יִּצְחָק״: אברהם ״צוחק״ בסתר.
במקרא - ״צחוק״ יכול להיות צחוק של שמחה, או צחוק של לעג.
אני מפרש את השם ״יִּצְחָק״ כהיעדר פָאסוֹן - כחוסר כבוד - מתוך התבוננות בסיפורים קדימה.

ניתוח השורש ״צחק״:

- אשת פוטיפר אומרת על יוסף: ״ראו הביא לנו איש עברי לצחק בנו: בא אלי לשכב עמי, ואקרא בקול גדול״
- הפלישתים: ״ויאמרו קראו לשמשון וישחק לנו, ויקראו לשמשון מבית האסירים ויצחק לפניהם״
- ה׳ יעניש את עם ישראל: ״תהיה לצחק וללעג״

השורשים ״צחק״ ו״שחק״ מקבילים: ״וישחק לנו … ויצחק לפניהם״, והשורש ״שחק״ מקביל ל״לעג״:

- ״פתיתני יהוה ואפת חזקתני ותוכל; הייתי לשחוק כל-היום כלה לעג לי״
- ״ויהיו משחיקים עליהם ומלעגים בם״
- ״יושב בשמים ישחק, אדני ילעג למו״
- ״גם אני באידכם אשחק; אלעג בבא פחדכם״

הפרשיות הקרובות המתארות את הופעת יצחק - נותנות תחושה בל-תיאמן של קושי והסתיגות.
נסקור את המופעים העתידיים של יצחק:

1. אברהם חווה ״צחוק״ - אבל מסתיר ומתבייש בו: ״וַיִּפֹּל אַבְרָהָם עַל פָּנָיו וַיִּצְחָק; וַיֹּאמֶר בְּלִבּוֹ ...״
2. שרה צוחקת על האפשרות לילד - אך מסתירה זאת. המלאך נאלץ לעמת אותה עם הצחוק ולהכיר בו: ״וַתִּצְחַק שָׂרָה בְּקִרְבָּהּ לֵאמֹר: אַחֲרֵי בְלֹתִי הָיְתָה לִּי עֶדְנָה וַאדֹנִי זָקֵן … וַתְּכַחֵשׁ שָׂרָה לֵאמֹר לֹא צָחַקְתִּי כִּי יָרֵאָה; וַיֹּאמֶר לֹא - כִּי צָחָקְתְּ״
3. רגע לפני חורבן סדום - לוט נתפס כמי שמבצע צחוק לא לגיטימי: ״וַיְהִי כִמְצַחֵק בְּעֵינֵי חֲתָנָיו״
4. אפילו לאחר הולדת יצחק - שרה חווה את זה כלעג, וחוששת שילעגו לה: ״וַתֹּאמֶר שָׂרָה צְחֹק עָשָׂה לִי אֱלֹהִים - כָּל הַשֹּׁמֵעַ יִצְחַק לִי״ (לא כפשט - אבל בהתאם לרצף)
5. ישמעאל מבצע צחוק - ונענש: ״וַתֵּרֶא שָׂרָה אֶת בֶּן הָגָר הַמִּצְרִית אֲשֶׁר יָלְדָה לְאַבְרָהָם מְצַחֵק. וַתֹּאמֶר לְאַבְרָהָם גָּרֵשׁ הָאָמָה הַזֹּאת וְאֶת בְּנָהּ״
6. באופן לא יאומן - אפילו לאחר גמילת יצחק - עדיין מנסים להחזיר את הגלגל אחורנית: ״וַיַּעֲקֹד אֶת יִצְחָק בְּנוֹ״
7. מכיוון שהעממיות נוסח שרי (שררה וחוזק) לא מתאימה לדרך היצחקית, יש תהליך מורכב ורגיש של יצירת עממיות חדשה: מסע העבד להביא את רבקה ליצחק. רק אז מגיעה ההשלמה עם הקיום היצחקי.

> יז טו: וַיֹּאמֶר אֱלֹהִים אֶל אַבְרָהָם שָׂרַי אִשְׁתְּךָ לֹא תִקְרָא אֶת שְׁמָהּ שָׂרָי: כִּי שָׂרָה שְׁמָהּ.  
> יז טז: וּבֵרַכְתִּי אֹתָהּ וְגַם נָתַתִּי מִמֶּנָּה לְךָ בֵּן; וּבֵרַכְתִּיהָ וְהָיְתָה לְגוֹיִם מַלְכֵי עַמִּים מִמֶּנָּה יִהְיוּ.  

מתרחש תהליך מרתק - שהולך ומתגבש בהדרגה בפרשיות הקרובות (חלון אוברטון) - של מתן לגיטימציה לרעיון החיים ב״צחוק״ - חיים ללא פָאסוֹן: רעיון בלתי מתקבל על הדעת בהתחלה, ונורמה בסוף:

לאחר שההנהגה מסבה את תחושת האחריות שלה החוצה - כלפי העמים בשהם חיים היהודים, התהליך מחלחל לעממיות (שָׂרָי משנה את שמה לשָׂרָה).
אבל כאן קורה דבר חדש - יש דיון ציבורי ראשוני על אפשרות למימוש הזהות והאידאל היהודי *דווקא* בין הגויים - להיות אור לגויים.
זה קורה בדווקא אחרי שהעיקרון החדש של ה״ברית״ נותן היתכנות של חיים בין הגויים בלי התבוללות רבה, ורעיון האור-לגויים אפילו נותן תנופה וכח והרגשת היהדות.

> יז יז: וַיִּפֹּל אַבְרָהָם עַל פָּנָיו וַיִּצְחָק; וַיֹּאמֶר בְּלִבּוֹ הַלְּבֶן מֵאָה שָׁנָה יִוָּלֵד וְאִם שָׂרָה הֲבַת תִּשְׁעִים שָׁנָה תֵּלֵד.  

ההנהגה (אברהם) מסתייגת מלתת לגיטימציה מלכתחילה לקיום שפוף בין הגויים. זה מרגיש כמו שינוי רדיקאלי מדי לצורת חיים עתיקה ומבוססת-רעיונית מדי.

> יז יח: וַיֹּאמֶר אַבְרָהָם אֶל הָאֱלֹהִים: לוּ יִשְׁמָעֵאל יִחְיֶה לְפָנֶיךָ.  

ישמעאל נתפס כאן כאלטרנטיבה ליצחק (וגם בהמשך - כשיצחק נולד וישמאל ״מצחק״ ומגורש).
ההבדל בין יצחק לישמעאל הוא שיצחק הוא מלכתחילה, וישמעאל הוא בדיעבד:
יצחק הוא תפיסת עולם שמרגישה טבעי במצב שפוף וכפוף בין הגויים, בעוד ישמעאל הוא ״וְקָרָאת שְׁמוֹ יִשְׁמָעֵאל כִּי שָׁמַע יְהוָה אֶל עָנְיֵךְ״: עשיית מה שצריך לעשות כי אין ברירה וצריך להמשיך לשרוד בתנאי דחקות.

> יז יט: וַיֹּאמֶר אֱלֹהִים אֲבָל שָׂרָה אִשְׁתְּךָ יֹלֶדֶת לְךָ בֵּן וְקָרָאתָ אֶת שְׁמוֹ יִצְחָק; וַהֲקִמֹתִי אֶת בְּרִיתִי אִתּוֹ לִבְרִית עוֹלָם לְזַרְעוֹ אַחֲרָיו.  
> יז כ: וּלְיִשְׁמָעֵאל שְׁמַעְתִּיךָ הִנֵּה בֵּרַכְתִּי אֹתוֹ וְהִפְרֵיתִי אֹתוֹ וְהִרְבֵּיתִי אֹתוֹ בִּמְאֹד מְאֹד: שְׁנֵים עָשָׂר נְשִׂיאִם יוֹלִיד וּנְתַתִּיו לְגוֹי גָּדוֹל.  
> יז כא: וְאֶת בְּרִיתִי אָקִים אֶת יִצְחָק אֲשֶׁר תֵּלֵד לְךָ שָׂרָה לַמּוֹעֵד הַזֶּה בַּשָּׁנָה הָאַחֶרֶת.  
> יז כב: וַיְכַל לְדַבֵּר אִתּוֹ; וַיַּעַל אֱלֹהִים מֵעַל אַבְרָהָם.  

ההנהגה מתעמתת עם ההכרח (אֱלֹהִים) שבעתיד המצב הקיומי יהיה מצב של שפיפות בין הגויים.
יִצְחָק מקבל את שמו: מוגדר בפעם הראשונה.
קיום יצחק לא סותר את קיום יִשְׁמָעֵאל - שימשיך ללוות את העם גם בעתיד.

# המחוייבות לברית [מרד החשמונאים] {#המחוייבות-לברית-[מרד-החשמונאים]}

> יז כג: וַיִּקַּח אַבְרָהָם אֶת יִשְׁמָעֵאל בְּנוֹ וְאֵת כָּל יְלִידֵי בֵיתוֹ וְאֵת כָּל מִקְנַת כַּסְפּוֹ כָּל זָכָר בְּאַנְשֵׁי בֵּית אַבְרָהָם; וַיָּמָל אֶת בְּשַׂר עָרְלָתָם בְּעֶצֶם הַיּוֹם הַזֶּה כַּאֲשֶׁר דִּבֶּר אִתּוֹ אֱלֹהִים.  
> יז כד: וְאַבְרָהָם בֶּן תִּשְׁעִים וָתֵשַׁע שָׁנָה: בְּהִמֹּלוֹ בְּשַׂר עָרְלָתוֹ.  
> יז כה: וְיִשְׁמָעֵאל בְּנוֹ בֶּן שְׁלֹשׁ עֶשְׂרֵה שָׁנָה: בְּהִמֹּלוֹ אֵת בְּשַׂר עָרְלָתוֹ.  
> יז כו: בְּעֶצֶם הַיּוֹם הַזֶּה נִמּוֹל אַבְרָהָם וְיִשְׁמָעֵאל בְּנוֹ.  
> יז כז: וְכָל אַנְשֵׁי בֵיתוֹ יְלִיד בָּיִת וּמִקְנַת כֶּסֶף מֵאֵת בֶּן נֵכָר נִמֹּלוּ אִתּוֹ.  

עם יצחק באופק, ועם הרבה חששות ברקע, ההנהגה מבססת ומגבשת את ההלכה, ומפעילה אותה ככלי להגדרת גבולות בין היהדות לגויים.

| מרד החשמונאים הוא תגובה לטישטוש המתגבר בין היהודים לגויים: תופעת ההתייונות. מרד החשמונאים היה התפנית שהביאה את ההלכה למוקד הזהות היהודית - וההגדרה העצמית שלה. |
| ----: |

# שלושת מלאכי האפוקליפסה [המרד הגדול] {#שלושת-מלאכי-האפוקליפסה-[המרד-הגדול]}

## ההתלהבות המהפכנית {#ההתלהבות-המהפכנית}

> יח א: וַיֵּרָא אֵלָיו יְהוָה בְּאֵלֹנֵי מַמְרֵא; וְהוּא יֹשֵׁב פֶּתַח הָאֹהֶל כְּחֹם הַיּוֹם.  

אברם יושב ב״אֵלֹנֵי מַמְרֵא״: אותו מקום בו הוא היה סביב ארועי מלחמת הארבע בחמישה (יג:יח), בניגוד ל״אֵלוֹן מוֹרֶה״ הקדום יותר (יב:ו). וכמו אז - גם עכשיו - יש תסיסה נגד הממסד (סדום).
כְּחֹם הַיּוֹם - בעיצומו של תהליך אינטרוספקטיבי ודיון ציבורי חריף.

> יח ב: וַיִּשָּׂא עֵינָיו וַיַּרְא וְהִנֵּה שְׁלֹשָׁה אֲנָשִׁים נִצָּבִים עָלָיו; וַיַּרְא וַיָּרָץ לִקְרָאתָם מִפֶּתַח הָאֹהֶל וַיִּשְׁתַּחוּ אָרְצָה.  
> יח ג: וַיֹּאמַר: אֲדֹנָי אִם נָא מָצָאתִי חֵן בְּעֵינֶיךָ אַל נָא תַעֲבֹר מֵעַל עַבְדֶּךָ.  
> יח ד: יֻקַּח נָא מְעַט מַיִם וְרַחֲצוּ רַגְלֵיכֶם; וְהִשָּׁעֲנוּ תַּחַת הָעֵץ.  
> יח ה: וְאֶקְחָה פַת לֶחֶם וְסַעֲדוּ לִבְּכֶם אַחַר תַּעֲבֹרוּ כִּי עַל כֵּן עֲבַרְתֶּם עַל עַבְדְּכֶם; וַיֹּאמְרוּ כֵּן תַּעֲשֶׂה כַּאֲשֶׁר דִּבַּרְתָּ.  
> יח ו: וַיְמַהֵר אַבְרָהָם הָאֹהֱלָה אֶל שָׂרָה; וַיֹּאמֶר מַהֲרִי שְׁלֹשׁ סְאִים קֶמַח סֹלֶת לוּשִׁי וַעֲשִׂי עֻגוֹת.  
> יח ז: וְאֶל הַבָּקָר רָץ אַבְרָהָם; וַיִּקַּח בֶּן בָּקָר רַךְ וָטוֹב וַיִּתֵּן אֶל הַנַּעַר וַיְמַהֵר לַעֲשׂוֹת אֹתוֹ.  
> יח ח: וַיִּקַּח חֶמְאָה וְחָלָב וּבֶן הַבָּקָר אֲשֶׁר עָשָׂה וַיִּתֵּן לִפְנֵיהֶם; וְהוּא עֹמֵד עֲלֵיהֶם תַּחַת הָעֵץ וַיֹּאכֵלוּ.  

מיהם שלושת האנשים?
מה שידוע לנו:
1. אברם מרגיש (יְהוָה) תסיסה נגד הממסד (אֵלֹנֵי מַמְרֵא) ומחפש שינוי (יֹשֵׁב **פֶּתַח** הָאֹהֶל).
2. דיון ציבורי חריף (כְּחֹם הַיּוֹם).
3. אברם מתמלא נמרצות ו״מחבק״ את האנשים.
4. אברם חווה את נוכחות האנשים כזמנית (וְסַעֲדוּ לִבְּכֶם אַחַר תַּעֲבֹרוּ).
5. שלושת האנשים הם חסרי שם ומאפיינים: הם תפיסות עולם לא מסודרות ולא ברורות.
6. יש שלושה אנשים, ולא אחד. כלומר כמה תפיסות עולם שונות, אבל עם מכנה משותף.

מסקנה:
שלושת האנשים מייצגים להט מהפכני.

| לקראת המרד הגדול, התגברות של זעם ומרי נגד הרומאים, עם - למרבה הטרגדיה - פיצול למחנות: אסקפיזם פציפיסטי עם הבטחה לאלימות נוראית ״באחרית הימים״ - נוסח ישו והאיסיים אנארכיזם - נוסח הסיקריים מרי שקול מדינית - נוסח חלק מהפרושים (?) |
| ----: |

## חזון להתפתחות - וחוסר האמונה בו {#חזון-להתפתחות---וחוסר-האמונה-בו}

> יח ט: וַיֹּאמְרוּ אֵלָיו אַיֵּה שָׂרָה אִשְׁתֶּךָ; וַיֹּאמֶר הִנֵּה בָאֹהֶל.  
> יח י: וַיֹּאמֶר שׁוֹב אָשׁוּב אֵלֶיךָ כָּעֵת חַיָּה וְהִנֵּה בֵן לְשָׂרָה אִשְׁתֶּךָ; וְשָׂרָה שֹׁמַעַת פֶּתַח הָאֹהֶל וְהוּא אַחֲרָיו.  
> יח יא: וְאַבְרָהָם וְשָׂרָה זְקֵנִים בָּאִים בַּיָּמִים; חָדַל לִהְיוֹת לְשָׂרָה אֹרַח כַּנָּשִׁים.  
> יח יב: וַתִּצְחַק שָׂרָה בְּקִרְבָּהּ לֵאמֹר: אַחֲרֵי בְלֹתִי הָיְתָה לִּי עֶדְנָה וַאדֹנִי זָקֵן.  
> יח יג: וַיֹּאמֶר יְהוָה אֶל אַבְרָהָם: לָמָּה זֶּה צָחֲקָה שָׂרָה לֵאמֹר הַאַף אֻמְנָם אֵלֵד וַאֲנִי זָקַנְתִּי.  
> יח יד: הֲיִפָּלֵא מֵיְהוָה דָּבָר; לַמּוֹעֵד אָשׁוּב אֵלֶיךָ כָּעֵת חַיָּה וּלְשָׂרָה בֵן.  
> יח טו: וַתְּכַחֵשׁ שָׂרָה לֵאמֹר לֹא צָחַקְתִּי כִּי יָרֵאָה; וַיֹּאמֶר לֹא כִּי צָחָקְתְּ.  

לעומת אברם (האליטה) ש״יֹשֵׁב **פֶּתַח** הָאֹהֶל״ - כלומר מחפש החוצה ורוצה בשינוי, שרה (העממיות) יושבת ״**בָ**אֹהֶל״ - כלומר במקומה הידוע והמגודר - מחפשת לחזור לאיזור הנוחות המוכר.
מלאכי האפוקליפסה מבשרים על שינוי גדול (כָּעֵת חַיָּה) שנמצא בתחילת תהליך: ״לַמּוֹעֵד אָשׁוּב אֵלֶיךָ״.
מלאכי האפוקליפסה מנסים לעורר את שרה מתוך האוהל ולהכניס אותה לתהליך של שינוי.

בניגוד לפשט (ובחוסר חשק) אני בוחר לקרוא את הבטחת האנשים הפוך: הם מבטיחים ילד ״אנטי-יצחקי״: ילד חי ורב אונים. שרה דווקא צוחקת - כלומר חווה את עצמה כנטולת פאסון. וזהו האיזכור השני המבשר את בוא יצחק (לאחר האיזכור הראשון שהיה עם אברהם).
מעניין שהתחושות היִצְחָקיוֹת של שרה מבוטאות בחשש ובסתר (וַתִּצְחַק שָׂרָה בְּקִרְבָּהּ), מכיוון שרוחות השינוי הם אלימות ותוקפניות (וַתְּכַחֵשׁ שָׂרָה לֵאמֹר לֹא צָחַקְתִּי כִּי יָרֵאָה). נראה שמלאכי האפוקליפסה מתנגשים ופוגעים בזרמים העממיים המתונים והריאליסטים.

| הסיקריים רוצחים מתונים, קיים פחד של יהודים מיהודים, והיהודים המתונים מורידים פרופיל. |
| ----: |

## סדום מול חזון אברהם - ההכרעה {#סדום-מול-חזון-אברהם---ההכרעה}

> יח טז: וַיָּקֻמוּ מִשָּׁם הָאֲנָשִׁים וַיַּשְׁקִפוּ עַל פְּנֵי סְדֹם; וְאַבְרָהָם הֹלֵךְ עִמָּם לְשַׁלְּחָם.  

מעניין שהאנשים יוצאים בשליחות אברהם, אך בהסתיגות ופחד של שרה.

> יח יז: וַיהוָה אָמָר: הַמְכַסֶּה אֲנִי מֵאַבְרָהָם אֲשֶׁר אֲנִי עֹשֶׂה.  
> יח יח: וְאַבְרָהָם הָיוֹ יִהְיֶה לְגוֹי גָּדוֹל וְעָצוּם; וְנִבְרְכוּ בוֹ כֹּל גּוֹיֵי הָאָרֶץ.  
> יח יט: כִּי יְדַעְתִּיו לְמַעַן אֲשֶׁר יְצַוֶּה אֶת בָּנָיו וְאֶת בֵּיתוֹ אַחֲרָיו וְשָׁמְרוּ דֶּרֶךְ יְהוָה לַעֲשׂוֹת צְדָקָה וּמִשְׁפָּט לְמַעַן הָבִיא יְהוָה עַל אַבְרָהָם אֵת אֲשֶׁר דִּבֶּר עָלָיו.  
> יח כ: וַיֹּאמֶר יְהוָה זַעֲקַת סְדֹם וַעֲמֹרָה כִּי רָבָּה; וְחַטָּאתָם כִּי כָבְדָה מְאֹד.  
> יח כא: אֵרְדָה נָּא וְאֶרְאֶה הַכְּצַעֲקָתָהּ הַבָּאָה אֵלַי עָשׂוּ כָּלָה; וְאִם לֹא אֵדָעָה.  

עד התקופה הזאת, אברהם היה מסוייג מסדום, אבל ביחסי שייכות עם לוט - שהוא פָן אחד של סדום.
עכשיו מתעורר דיון רגשים על השאלה האם חזון אברהם - של חברת מופת ואור לגויים - בכלל יכול להתקיים בשכנות לסדום. יש טענה שכל עוד סדום קיימת - אברהם לא יוכל להגשים את ייעודו, עקב שחיתות סדום.
אברהם מרגיש שהגיע רגע הכרעה.

> יח כב: וַיִּפְנוּ מִשָּׁם הָאֲנָשִׁים וַיֵּלְכוּ סְדֹמָה; וְאַבְרָהָם עוֹדֶנּוּ עֹמֵד לִפְנֵי יְהוָה.  

המהפכה כבר מתחילה להתגלגל, אבל אברהם עודנו קרוע בין הרצון לשמר את לוט וסדום, לבין הכורח לחסל את סדום.

> יח כג: וַיִּגַּשׁ אַבְרָהָם וַיֹּאמַר: הַאַף תִּסְפֶּה צַדִּיק עִם רָשָׁע.  
> יח כד: אוּלַי יֵשׁ חֲמִשִּׁים צַדִּיקִם בְּתוֹךְ הָעִיר; הַאַף תִּסְפֶּה וְלֹא תִשָּׂא לַמָּקוֹם לְמַעַן חֲמִשִּׁים הַצַּדִּיקִם אֲשֶׁר בְּקִרְבָּהּ.  
> יח כה: חָלִלָה לְּךָ מֵעֲשֹׂת כַּדָּבָר הַזֶּה לְהָמִית צַדִּיק עִם רָשָׁע וְהָיָה כַצַּדִּיק כָּרָשָׁע; חָלִלָה לָּךְ הֲשֹׁפֵט כָּל הָאָרֶץ לֹא יַעֲשֶׂה מִשְׁפָּט.  
> יח כו: וַיֹּאמֶר יְהוָה אִם אֶמְצָא בִסְדֹם חֲמִשִּׁים צַדִּיקִם בְּתוֹךְ הָעִיר וְנָשָׂאתִי לְכָל הַמָּקוֹם בַּעֲבוּרָם.  

אברהם קרוע כי בסדום יש אלמנטים של צדק ומשפט, וחיסול סדום נתפס ש״שפיכת התינוק עם המים״ - כפיתרון רדיקלי מדי שיגרום גם טוב אבל גם נזק וחוסר צדק. אברהם שואל האם ניתן ״לתקן״ את סדום: לסנן החוצה את האלמנטים המושחתים ולהשאיר על מכונם את היסודות הטובים של סדום.
אברהם עונה לעצמו שאין מספיק יסודות כאלו.

> יח כז: וַיַּעַן אַבְרָהָם וַיֹּאמַר: הִנֵּה נָא הוֹאַלְתִּי לְדַבֵּר אֶל אֲדֹנָי וְאָנֹכִי עָפָר וָאֵפֶר.  
> יח כח: אוּלַי יַחְסְרוּן חֲמִשִּׁים הַצַּדִּיקִם חֲמִשָּׁה הֲתַשְׁחִית בַּחֲמִשָּׁה אֶת כָּל הָעִיר; וַיֹּאמֶר לֹא אַשְׁחִית אִם אֶמְצָא שָׁם אַרְבָּעִים וַחֲמִשָּׁה.  

עָפָר - האנשים הפרטיים שמרכיבים חברה. וָאֵפֶר - תוצר השריפה - ״צילום״ קפוא וסטגננטי של מצב.
אברהם חווה את עצמו כחברה הרוסה, שריד לא מתפקד של מה שהיה פעם.
הוא נאחז בחרדה בקצת הטוב שעדיין יש בסדום, כמו טובע שנאחז בקרש בלב ים.

> יח כט: וַיֹּסֶף עוֹד לְדַבֵּר אֵלָיו וַיֹּאמַר אוּלַי יִמָּצְאוּן שָׁם אַרְבָּעִים; וַיֹּאמֶר לֹא אֶעֱשֶׂה בַּעֲבוּר הָאַרְבָּעִים.  
> יח ל: וַיֹּאמֶר אַל נָא יִחַר לַאדֹנָי וַאֲדַבֵּרָה אוּלַי יִמָּצְאוּן שָׁם שְׁלֹשִׁים; וַיֹּאמֶר לֹא אֶעֱשֶׂה אִם אֶמְצָא שָׁם שְׁלֹשִׁים.  
> יח לא: וַיֹּאמֶר הִנֵּה נָא הוֹאַלְתִּי לְדַבֵּר אֶל אֲדֹנָי אוּלַי יִמָּצְאוּן שָׁם עֶשְׂרִים; וַיֹּאמֶר לֹא אַשְׁחִית בַּעֲבוּר הָעֶשְׂרִים.  
> יח לב: וַיֹּאמֶר אַל נָא יִחַר לַאדֹנָי וַאֲדַבְּרָה אַךְ הַפַּעַם אוּלַי יִמָּצְאוּן שָׁם עֲשָׂרָה; וַיֹּאמֶר לֹא אַשְׁחִית בַּעֲבוּר הָעֲשָׂרָה.  
> יח לג: וַיֵּלֶךְ יְהוָה כַּאֲשֶׁר כִּלָּה לְדַבֵּר אֶל אַבְרָהָם; וְאַבְרָהָם שָׁב לִמְקֹמוֹ.  

לאחר התלבטויות קורעות ונוראיות - אברהם מגיע לקונצנזוס שאין מנוס מלבטל את סדום לגמרי.

| האליטה המסורתית והאוטנתית בעם קרועה בשאלת המרד עם הרומאים והיחס לשכבת השלטון היהודית (הכנועה לרומאים). לבסוף מתגבש קונצנזוס שאין מנוס ממרד כולל, ומהרס השלטון. מעניין מאוד, שלפי הכתוב, המרד ברומאים לא נועד להחזיר את המלוכה היהודית, אלא להיפך: להוביל לחברה אינדיבידואליסטית/אנארכית אוטופית. |
| ----: |

## גישת לוט למהפכנות - וחילוצו מהמהפכה {#גישת-לוט-למהפכנות---וחילוצו-מהמהפכה}

ועכשיו נראה את התגלגלות ההתלבטות הזאת: מה קרה ללוט.

נחדד את ההבדל המהותי בין לוט לאברהם:
אברהם מיצג את היהדות שרואה את הצדקת קיומה בחזון הצדק והאור לגויים.
לוט מייצג את היהדות שרואה את הצדקת קיומה באלמנטים מיסטיים ונסתרים של בחירה אלוקית וכהונה קדושה, הכרוכה בהנהגה.

כאן חשוב לציין גם את ההבדל בין סדום ללוט:
באופן מסורתי, היהדות הפרידה בין ההנהגה המדינית (סדום) להנהגה הדתית (לוט):
משה ואהרון, המלך והכוהן הגדול, עזרה ונחמיה (כל תקופה והמורכבות שלה).
מסורת בידנו על חוסר שביעות הרצון מכך שהחשמונאים נטלו גם כתר הנהגה וגם כתר כהונה (תלמוד ירושלמי - ״אין מושחין מלכים כהנים״, ועוד).

ברגע גורלי זה, של חורבן סדום הממשמש ובא, יקבע גורלה של תפיסת ״העם הנבחר וההנהגת הכהונה הקדושה״.

> יט א: וַיָּבֹאוּ שְׁנֵי הַמַּלְאָכִים סְדֹמָה בָּעֶרֶב וְלוֹט יֹשֵׁב בְּשַׁעַר סְדֹם; וַיַּרְא לוֹט וַיָּקָם לִקְרָאתָם וַיִּשְׁתַּחוּ אַפַּיִם אָרְצָה.  
> יט ב: וַיֹּאמֶר הִנֶּה נָּא אֲדֹנַי סוּרוּ נָא אֶל בֵּית עַבְדְּכֶם וְלִינוּ וְרַחֲצוּ רַגְלֵיכֶם וְהִשְׁכַּמְתֶּם וַהֲלַכְתֶּם לְדַרְכְּכֶם; וַיֹּאמְרוּ לֹּא כִּי בָרְחוֹב נָלִין.  

ה״אֲנָשִׁים״ הם עכשיו ״מַּלְאָכִים״ - שליחים של אברהם (״וְאַבְרָהָם הֹלֵךְ עִמָּם לְשַׁלְּחָם״). הם בשלים ויודעים מה הם רוצים, ויש להם גיבוי של אברהם (אם כי בלב קרוע).
זאת היא שעת ערב. הדיון הציבורי האינטנסיבי (וְהוּא יֹשֵׁב פֶּתַח הָאֹהֶל כְּחֹם הַיּוֹם) דועך. זאת העת למעשים ופעולות מתגלגלות.

לוט ״יֹשֵׁב בְּשַׁעַר סְדֹם״ - הוא חלק אינטגרלי של הנהגת סדום.
לוט מקבל את מלאכי האפוקליפסה - אבל מתוך רצון ״להכיל״ אותם: לשלוט בפיצוץ ולשרוד אותו.
בעוד המלאכים רוצים להתלונן באופן פתוח וגלוי (בָרְחוֹב נָלִין), לוט מנסה למשוך אותם ״לכבס את הכביסה המלוכלכת בבית״ (סוּרוּ נָא אֶל בֵּית עַבְדְּכֶם וְלִינוּ) - ואז - בתקווה - להתנדף (וְהִשְׁכַּמְתֶּם וַהֲלַכְתֶּם לְדַרְכְּכֶם).

> יט ג: וַיִּפְצַר בָּם מְאֹד וַיָּסֻרוּ אֵלָיו וַיָּבֹאוּ אֶל בֵּיתוֹ; וַיַּעַשׂ לָהֶם מִשְׁתֶּה וּמַצּוֹת אָפָה וַיֹּאכֵלוּ.  

לוט מתחבר עם מלאכי האפוקליפסה מתוך כוונה להכיל ולנווט אותם, ולצמצם את הנזק.

> יט ד: טֶרֶם יִשְׁכָּבוּ וְאַנְשֵׁי הָעִיר אַנְשֵׁי סְדֹם נָסַבּוּ עַל הַבַּיִת מִנַּעַר וְעַד זָקֵן: כָּל הָעָם מִקָּצֶה.  
> יט ה: וַיִּקְרְאוּ אֶל לוֹט וַיֹּאמְרוּ לוֹ אַיֵּה הָאֲנָשִׁים אֲשֶׁר בָּאוּ אֵלֶיךָ הַלָּיְלָה; הוֹצִיאֵם אֵלֵינוּ וְנֵדְעָה אֹתָם.  

אבל סדום ״האמיתית״ - סדום של ״השכבה השלטת המנותקת מהעם״ - לא מוכנה לקבל את החיבור הזה.
הם דורשים ״וְנֵדְעָה אֹתָם״ - הם רוצים עימות נוקב וחזיתי עם התפיסות המהפכניות.

> יט ו: וַיֵּצֵא אֲלֵהֶם לוֹט הַפֶּתְחָה; וְהַדֶּלֶת סָגַר אַחֲרָיו.  
> יט ז: וַיֹּאמַר: אַל נָא אַחַי תָּרֵעוּ.  
> יט ח: הִנֵּה נָא לִי שְׁתֵּי בָנוֹת אֲשֶׁר לֹא יָדְעוּ אִישׁ אוֹצִיאָה נָּא אֶתְהֶן אֲלֵיכֶם וַעֲשׂוּ לָהֶן כַּטּוֹב בְּעֵינֵיכֶם; רַק לָאֲנָשִׁים הָאֵל אַל תַּעֲשׂוּ דָבָר כִּי עַל כֵּן בָּאוּ בְּצֵל קֹרָתִי.  

ללוט (אליטת הכהונה הקדושה) יש שכבה עממית (בָנוֹת) שעדיין לא קיבעה את דעתה (לֹא יָדְעוּ אִישׁ). לוט מנסה לאחוז בחבל משני קצותיו: בעודו ״מכיל״ ומארח את רוחות המהפכה - הוא נותן לגיטימציה למנטליות הסדומית להשתלט על השכבות העממיות שלו.

> יט ט: וַיֹּאמְרוּ גֶּשׁ הָלְאָה וַיֹּאמְרוּ הָאֶחָד בָּא לָגוּר וַיִּשְׁפֹּט שָׁפוֹט עַתָּה נָרַע לְךָ מֵהֶם; וַיִּפְצְרוּ בָאִישׁ בְּלוֹט מְאֹד וַיִּגְּשׁוּ לִשְׁבֹּר הַדָּלֶת.  
> יט י: וַיִּשְׁלְחוּ הָאֲנָשִׁים אֶת יָדָם וַיָּבִיאוּ אֶת לוֹט אֲלֵיהֶם הַבָּיְתָה; וְאֶת הַדֶּלֶת סָגָרוּ.  

לוט לא מצליח במאמצים שלו. אין פשרה, אין הכלה, אין קיום לתפיסות מורכבות ואמביבלנטיות. עימות חזיתי הוא בלתי נמנע. רוחות המהפכה ״שואבים״ אליהם את לוט: הם פורשים את חסותם עליו.
רוחות המהפכה איתנות בדעתם שאלמנט הכהונה הקדושה ישרוד את מהפכת סדום.

> יט יא: וְאֶת הָאֲנָשִׁים אֲשֶׁר פֶּתַח הַבַּיִת הִכּוּ בַּסַּנְוֵרִים מִקָּטֹן וְעַד גָּדוֹל; וַיִּלְאוּ לִמְצֹא הַפָּתַח.  

אנשי סדום לא פועלים בחוכמה, מתוך ראיה ותכנון. הם רוצים עימות חזיתי מיידי עם רוחות המהפכה.
הם מפספסים ולא יודעים איך להשפיע על דעת הקהל - האנרגיה שלהם מתועלת באופן לא פרודוקטיבי.

> יט יב: וַיֹּאמְרוּ הָאֲנָשִׁים אֶל לוֹט עֹד מִי לְךָ פֹה חָתָן וּבָנֶיךָ וּבְנֹתֶיךָ וְכֹל אֲשֶׁר לְךָ בָּעִיר: הוֹצֵא מִן הַמָּקוֹם.  
> יט יג: כִּי מַשְׁחִתִים אֲנַחְנוּ אֶת הַמָּקוֹם הַזֶּה: כִּי גָדְלָה צַעֲקָתָם אֶת פְּנֵי יְהוָה וַיְשַׁלְּחֵנוּ יְהוָה לְשַׁחֲתָהּ.  
> יט יד: וַיֵּצֵא לוֹט וַיְדַבֵּר אֶל חֲתָנָיו לֹקְחֵי בְנֹתָיו וַיֹּאמֶר קוּמוּ צְּאוּ מִן הַמָּקוֹם הַזֶּה כִּי מַשְׁחִית יְהוָה אֶת הָעִיר; וַיְהִי כִמְצַחֵק בְּעֵינֵי חֲתָנָיו.  

ואותם בנות סדום - שלוט הציע לאנשי סדום לקבע דומיננטיות עליהם?
המלאכים חושבים שאולי יש חלקים בסדום שהתחברו לשכבות העממיות של לוט (חֲתָנָיו לֹקְחֵי בְנֹתָיו), ואולי כך ריככו את ה״סדומיות״ שלהם. אולי ניתן לשלוף את החתנים האלה מתוך סדום…
אך לא - החתנים מחשיבים את הרעיון הזה כ״צחוק״ - כאובדן פאסון. הם לא מסכימים.

> יט טו: וּכְמוֹ הַשַּׁחַר עָלָה וַיָּאִיצוּ הַמַּלְאָכִים בְּלוֹט לֵאמֹר: קוּם קַח אֶת אִשְׁתְּךָ וְאֶת שְׁתֵּי בְנֹתֶיךָ הַנִּמְצָאֹת פֶּן תִּסָּפֶה בַּעֲוֹן הָעִיר.  
> יט טז: וַיִּתְמַהְמָהּ וַיַּחֲזִיקוּ הָאֲנָשִׁים בְּיָדוֹ וּבְיַד אִשְׁתּוֹ וּבְיַד שְׁתֵּי בְנֹתָיו בְּחֶמְלַת יְהוָה עָלָיו; וַיֹּצִאֻהוּ וַיַּנִּחֻהוּ מִחוּץ לָעִיר.  

לוט לא ״בשל״ להיפרד מסדום. הוא עדיין לא פיתח מערך אידאולוגי מתאים.
אבל סדום נחרבת, ומלאכי האפוקליפסה מכבדים את ״הכהונה הקדושה״ ומסרבים לפגוע בה - וכך לוט מוצא את עצמו מחוץ להקשר התרבותי שלו, באובדן דרך מוחלט.

> יט יז: וַיְהִי כְהוֹצִיאָם אֹתָם הַחוּצָה וַיֹּאמֶר הִמָּלֵט עַל נַפְשֶׁךָ אַל תַּבִּיט אַחֲרֶיךָ וְאַל תַּעֲמֹד בְּכָל הַכִּכָּר: הָהָרָה הִמָּלֵט פֶּן תִּסָּפֶה.  
> יט יח: וַיֹּאמֶר לוֹט אֲלֵהֶם: אַל נָא אֲדֹנָי.  
> יט יט: הִנֵּה נָא מָצָא עַבְדְּךָ חֵן בְּעֵינֶיךָ וַתַּגְדֵּל חַסְדְּךָ אֲשֶׁר עָשִׂיתָ עִמָּדִי לְהַחֲיוֹת אֶת נַפְשִׁי; וְאָנֹכִי לֹא אוּכַל לְהִמָּלֵט הָהָרָה פֶּן תִּדְבָּקַנִי הָרָעָה וָמַתִּי.  

מלאכי האפוקליפסה מאמינים שלוט צריך לבנות את עצמו מחדש במנותק מסדום - במנותק מה״כִּכָּר״ (מעגל השליטה הסגור). הם רוצים שלוט צריך לבנות את עצמו ב״הר״ - כלומר כתפיסה חזקה ודומיננטית.
לוט מסרב: אם הוא יגדיל את עצמו, הוא ״יחטוף אש״ והרוחות שמחריבות את סדום יצאו נגדו בזעם.

> יט כ: הִנֵּה נָא הָעִיר הַזֹּאת קְרֹבָה לָנוּס שָׁמָּה וְהִוא מִצְעָר; אִמָּלְטָה נָּא שָׁמָּה הֲלֹא מִצְעָר הִוא וּתְחִי נַפְשִׁי.  
> יט כא: וַיֹּאמֶר אֵלָיו הִנֵּה נָשָׂאתִי פָנֶיךָ גַּם לַדָּבָר הַזֶּה: לְבִלְתִּי הָפְכִּי אֶת הָעִיר אֲשֶׁר דִּבַּרְתָּ.  
> יט כב: מַהֵר הִמָּלֵט שָׁמָּה כִּי לֹא אוּכַל לַעֲשׂוֹת דָּבָר עַד בֹּאֲךָ שָׁמָּה; עַל כֵּן קָרָא שֵׁם הָעִיר צוֹעַר.  
> יט כג: הַשֶּׁמֶשׁ יָצָא עַל הָאָרֶץ; וְלוֹט בָּא צֹעֲרָה.  

לוט בוחר להוריד פרופיל (מִצְעָר - צעיר - הפוך מבכור), לשרוד את התקופה הנוראית, כדי שיוכל להשתנות (וּתְחִי נַפְשִׁי) באופן אורגני ובתואם עם עצמו.

## חורבן {#חורבן}

> יט כד: וַיהוָה הִמְטִיר עַל סְדֹם וְעַל עֲמֹרָה גָּפְרִית וָאֵשׁ: מֵאֵת יְהוָה מִן הַשָּׁמָיִם.  
> יט כה: וַיַּהֲפֹךְ אֶת הֶעָרִים הָאֵל וְאֵת כָּל הַכִּכָּר וְאֵת כָּל יֹשְׁבֵי הֶעָרִים וְצֶמַח הָאֲדָמָה.  
> יט כו: וַתַּבֵּט אִשְׁתּוֹ מֵאַחֲרָיו; וַתְּהִי נְצִיב מֶלַח.  

השכבות העממיות של סדום לא שורדות את השינוי - הן ״תקועות בעבר״ ולא מסוגלות להשתנות יותר. הן מתנדפות לדפי ההסטוריה.

> יט כז: וַיַּשְׁכֵּם אַבְרָהָם בַּבֹּקֶר: אֶל הַמָּקוֹם אֲשֶׁר עָמַד שָׁם אֶת פְּנֵי יְהוָה.  
> יט כח: וַיַּשְׁקֵף עַל פְּנֵי סְדֹם וַעֲמֹרָה וְעַל כָּל פְּנֵי אֶרֶץ הַכִּכָּר; וַיַּרְא וְהִנֵּה עָלָה קִיטֹר הָאָרֶץ כְּקִיטֹר הַכִּבְשָׁן.  
> יט כט: וַיְהִי בְּשַׁחֵת אֱלֹהִים אֶת עָרֵי הַכִּכָּר וַיִּזְכֹּר אֱלֹהִים אֶת אַבְרָהָם; וַיְשַׁלַּח אֶת לוֹט מִתּוֹךְ הַהֲפֵכָה בַּהֲפֹךְ אֶת הֶעָרִים אֲשֶׁר יָשַׁב בָּהֵן לוֹט.  

סיפור חורבן סדום היה כרוך ברגשות עזים (יְהוָה).
אבל אכן, גם התגלגלות המציאות (אֱלֹהִים) היתה כזאת שאברהם הצליח ״לחלץ את לוט״ דרך המהפכה.
ולאחר מעשה, האמונה ב״כהונה הקדושה״ שרדה את חורבן הקונטקסט שלה.

## לוט במערה - מואב ועמון {#לוט-במערה---מואב-ועמון}

> יט ל: וַיַּעַל לוֹט מִצּוֹעַר וַיֵּשֶׁב בָּהָר וּשְׁתֵּי בְנֹתָיו עִמּוֹ כִּי יָרֵא לָשֶׁבֶת בְּצוֹעַר; וַיֵּשֶׁב בַּמְּעָרָה הוּא וּשְׁתֵּי בְנֹתָיו.  

עד עכשיו, לוט ישב ב״כִּכָּר״ (מעגל השליטה הסגור). הככר הזאת אינה עוד, כך שלוט עובר למקום דמוי כככר: מגדל שן מנותק וגבוה (וַיֵּשֶׁב בָּהָר, וַיֵּשֶׁב בַּמְּעָרָה).

> יט לא: וַתֹּאמֶר הַבְּכִירָה אֶל הַצְּעִירָה אָבִינוּ זָקֵן; וְאִישׁ אֵין בָּאָרֶץ לָבוֹא עָלֵינוּ כְּדֶרֶךְ כָּל הָאָרֶץ.  

לוט - ממקומו במערה - מנותק וקפוא - לא יכול להתפתח, לא בא במגע עם החוץ, מסרב להיות ״מופרה״ ע״י רעיונות חדשים.

> יט לב: לְכָה נַשְׁקֶה אֶת אָבִינוּ יַיִן וְנִשְׁכְּבָה עִמּוֹ; וּנְחַיֶּה מֵאָבִינוּ זָרַע.  
> יט לג: וַתַּשְׁקֶיןָ אֶת אֲבִיהֶן יַיִן בַּלַּיְלָה הוּא; וַתָּבֹא הַבְּכִירָה וַתִּשְׁכַּב אֶת אָבִיהָ וְלֹא יָדַע בְּשִׁכְבָהּ וּבְקוּמָהּ.  
> יט לד: וַיְהִי מִמָּחֳרָת וַתֹּאמֶר הַבְּכִירָה אֶל הַצְּעִירָה הֵן שָׁכַבְתִּי אֶמֶשׁ אֶת אָבִי; נַשְׁקֶנּוּ יַיִן גַּם הַלַּיְלָה וּבֹאִי שִׁכְבִי עִמּוֹ וּנְחַיֶּה מֵאָבִינוּ זָרַע.  
> יט לה: וַתַּשְׁקֶיןָ גַּם בַּלַּיְלָה הַהוּא אֶת אֲבִיהֶן יָיִן; וַתָּקָם הַצְּעִירָה וַתִּשְׁכַּב עִמּוֹ וְלֹא יָדַע בְּשִׁכְבָהּ וּבְקֻמָהּ.  
> יט לו: וַתַּהֲרֶיןָ שְׁתֵּי בְנוֹת לוֹט מֵאֲבִיהֶן.  
> יט לז: וַתֵּלֶד הַבְּכִירָה בֵּן וַתִּקְרָא שְׁמוֹ מוֹאָב: הוּא אֲבִי מוֹאָב עַד הַיּוֹם.  
> יט לח: וְהַצְּעִירָה גַם הִוא יָלְדָה בֵּן וַתִּקְרָא שְׁמוֹ בֶּן עַמִּי: הוּא אֲבִי בְנֵי עַמּוֹן עַד הַיּוֹם.  

בעוד האליטה של לוט מנותקת ולא מתפקדת, השכבות העממיות שלו מחפשות מוצא.
הפיתרון הוא ״לשכר״ את לוט: לפתח ניתוק מהמציאות, לפתח קיום ותפיסת עולם ״טפלון״ - קיום שבו קשיי המציאות לא יכולים להשפיע על האידאולוגיה.
מוֹאָב - מוֹ אָב (כמו הביטוי ״במוֹ ידי״) - בעצם האב - במהות האב - תפיסת עולם של ״עם סגולה בגלל בחירה אלהית קדומה ונצחית״ - לא מותנית בהתנהגות העם או בקיומו השפל.
בֶּן עַמִּי (עַמּוֹן) - נאמנות בלתי מותנית לעם הנצח הקדוש.

תפיסות אלו מלוות את היהדות ״עַד הַיּוֹם״...

#

# אבימלך שרה ואברהם {#אבימלך-שרה-ואברהם}

הימים לאחר החורבן הבית קשים מאוד.
ברמה הזהותית - עצם הקיום כ״אברהם״ - אב המון גויים - נראה תלוש מהמציאות.
ברמה המציאותית - הרומאים מדכאים את היהודים בנוקשות.
אין מטרה ריאלית שאליה אפשר לשאוף (אין מים).

> כ א: וַיִּסַּע מִשָּׁם אַבְרָהָם אַרְצָה הַנֶּגֶב וַיֵּשֶׁב בֵּין קָדֵשׁ וּבֵין שׁוּר; וַיָּגָר בִּגְרָר.  

הַנֶּגֶב - יובש - חוסר מים - חוסר בייעד שאפשר לשאוף אליו: כל הנתיבים חסומים.
מן הצד האחד - קָדֵשׁ - תחושה של קדושה ויעוד, ומהצד השני - שׁוּר - התבוננות וחיפוש.
וכך - באפס כח ומעשה - אברהם נגרר ומוצא את עצמו ״גָר בִּגְרָר״.
גְרָר הוא מקום של ״קיום ביניים״ - קיום של הווה ללא עתיד, נגררות פאסיבית.

###### שׁוּר - התבוננות למרחוק: "אראנו ולא עתה אשורנו ולא קרוב" (במדבר כד:יז)

###### גְרָר - היגררות פאסיבית - מקום של שהיית ״לימבו״ זמנית: "כלה בחכה העלה - =יגרהו= בחרמו ויאספהו במכמרתו; על כן ישמח ויגיל" (חבקוק א:טו) "כי מפריס פרסה הוא ושסע שסע פרסה והוא =גרה= לא =יגר=" (ויקרא יא:ז)

###### שורש ג.ר.ר הוא גם חריצה, שיוף ושחיקה - אולי גם זה תורם להגדרת המקום: "כל אלה אבנים יקרת כמדות גזית =מגררות= =במגרה= מבית ומחוץ" (מלכים-א ז:ט)

> כ ב: וַיֹּאמֶר אַבְרָהָם אֶל שָׂרָה אִשְׁתּוֹ אֲחֹתִי הִוא; וַיִּשְׁלַח אֲבִימֶלֶךְ מֶלֶךְ גְּרָר וַיִּקַּח אֶת שָׂרָה.  

אברהם דוהה לצל שקוף של עצמו.
הוא נסוג אל הצללים, משמר את עצמו כזכר - כמהות - אבל ללא יכולת לפעול ולהשפיע.
העממיות (שרה) וההנהגה (אברהם) הופכים להיות ״אחים״ - כלומר קרובים ושותפים - ללא הובלה של אברהם.
זאת היא שעתה הגדולה של שרה - לשרוד את הבלתי ניתן לשרידה.

מלך גרר - כלומר האידאולוגיה הכוללת של כל הקבוצות שבגרר - היא אֲבִי-מֶלֶךְ: אבא שלי היה מלך - המורשת שלי היתה מפוארת - היא העוגן והמשען - היא המרכז שמסביבו צריך להתגבש מחדש.
תפיסה של שמרנות והיצמדות לדרכי האבות - ותפיסה זאת היא שמובילה כרגע את העממיות (שרה).

> כ ג: וַיָּבֹא אֱלֹהִים אֶל אֲבִימֶלֶךְ בַּחֲלוֹם הַלָּיְלָה; וַיֹּאמֶר לוֹ הִנְּךָ מֵת עַל הָאִשָּׁה אֲשֶׁר לָקַחְתָּ וְהִוא בְּעֻלַת בָּעַל.  

בַּחֲלוֹם - אולי משורש י.ח.ל - השתוקק, או ח.ל.ה - ביקשה והתחננות.
הַלָּיְלָה - ללא דיון ציבורי, שהרי אנחנו בגרר - בהיגררות פאסיבית.
הִנְּךָ מֵת - כל עוד אבימלך הוא המוביל - הקיפאון והסטגנציה הם בלתי נמנעים - שכן אבימל בהגדרתו הוא הערצת האידאל של פעם.

אבימלך מבין שהאפשרות היחידה לחיים היא לקומם את המנהיגות האותנטית - את אברהם: רק כך יהיו חיים, הסתגלות ושרידה לאורך זמן.

> כ ד: וַאֲבִימֶלֶךְ לֹא קָרַב אֵלֶיהָ; וַיֹּאמַר אֲדֹנָי הֲגוֹי גַּם צַדִּיק תַּהֲרֹג.  
> כ ה: הֲלֹא הוּא אָמַר לִי אֲחֹתִי הִוא וְהִיא גַם הִוא אָמְרָה אָחִי הוּא; בְּתָם לְבָבִי וּבְנִקְיֹן כַּפַּי עָשִׂיתִי זֹאת.  
> כ ו: וַיֹּאמֶר אֵלָיו הָאֱלֹהִים בַּחֲלֹם גַּם אָנֹכִי יָדַעְתִּי כִּי בְתָם לְבָבְךָ עָשִׂיתָ זֹּאת וָאֶחְשֹׂךְ גַּם אָנֹכִי אוֹתְךָ מֵחֲטוֹ לִי; עַל כֵּן לֹא נְתַתִּיךָ לִנְגֹּעַ אֵלֶיהָ.  

הנהגת אבימלך מתקשה לוותר על מקומה, שכן היא תופסת את עצמה כ״צַדִּיק״.
הנהגת אבימלך טוענת שהיא ״מילאה וואקום״ למען העם, באופן נכון צודק וראוי.
אבל בעומק הדברים - אבימלך מבין שהוא לא אותנטי ושהנהגתו לא לגיטימית: המציאות אכן חייבה את הנהגתו בתקופת הלילה - בחשיכה - ורק בחשיכה אין ״חטא״ (וָאֶחְשֹׂךְ גַּם אָנֹכִי אוֹתְךָ מֵחֲטוֹ לִי).

> כ ז: וְעַתָּה הָשֵׁב אֵשֶׁת הָאִישׁ כִּי נָבִיא הוּא וְיִתְפַּלֵּל בַּעַדְךָ וֶחְיֵה; וְאִם אֵינְךָ מֵשִׁיב דַּע כִּי מוֹת תָּמוּת אַתָּה וְכָל אֲשֶׁר לָךְ.  

עתה, כשהחשיכה נסוגה, והעם יוצא מתקופה של התעטפות ושרידה, אל תקופה שמאפשרת דיון ציבורי - אל היום - עתה תם זמנו של אבימלך כהנהגה לגיטימית.
הייעוד של אבימלך הוא ״להכריח״ את אברהם לתפוס את מקומו ולמלא את שליחותו: רק אם העם יקבל מנהיגות אותנטית חייה וסתגלתנית - יוכל אבימלך - הערצת המורשת המפוארת - לחיות ולהתפתח.
אבימלך יודע שכישלון פרושו סוף המשחק - סטגנציה ואבדון: דַּע כִּי מוֹת תָּמוּת.

> כ ח: וַיַּשְׁכֵּם אֲבִימֶלֶךְ בַּבֹּקֶר וַיִּקְרָא לְכָל עֲבָדָיו וַיְדַבֵּר אֶת כָּל הַדְּבָרִים הָאֵלֶּה בְּאָזְנֵיהֶם; וַיִּירְאוּ הָאֲנָשִׁים מְאֹד.  

הדיון הציבורי הראשון לאחר תקופת החושך - מביא לקונצנזוס את ההבנה שצריך לשקם בדחיפות את אברהם.

> כ ט: וַיִּקְרָא אֲבִימֶלֶךְ לְאַבְרָהָם וַיֹּאמֶר לוֹ מֶה עָשִׂיתָ לָּנוּ וּמֶה חָטָאתִי לָךְ כִּי הֵבֵאתָ עָלַי וְעַל מַמְלַכְתִּי חֲטָאָה גְדֹלָה: מַעֲשִׂים אֲשֶׁר לֹא יֵעָשׂוּ עָשִׂיתָ עִמָּדִי.  
> כ י: וַיֹּאמֶר אֲבִימֶלֶךְ אֶל אַבְרָהָם: מָה רָאִיתָ כִּי עָשִׂיתָ אֶת הַדָּבָר הַזֶּה.  

אבימלך מאשים את אברהם ב״חטא״: בהפלת עול ההנהגה על אבימלך.
אבימלך דורש מאברהם ״להתעורר״ - לצאת אל ה״יום״ - לראות.
אבימלך מחפש הנהגה שתוכל לתת נרטיב וסיפור שיסביר את היעלמותו בתקופת החושך.

> כ יא: וַיֹּאמֶר אַבְרָהָם כִּי אָמַרְתִּי רַק אֵין יִרְאַת אֱלֹהִים בַּמָּקוֹם הַזֶּה; וַהֲרָגוּנִי עַל דְּבַר אִשְׁתִּי.  

אברהם מצליח לייצר הסבר:
קנאים נטולי אלוהים - כלומר קנאים שלא מתחשבים במציאות - לא היו מאפשרים להנהגה יהודית ״שפוייה״ לייצר תהליכים של הסתגלות, והיו נלחמים בה.

> כ יב: וְגַם אָמְנָה אֲחֹתִי בַת אָבִי הִוא אַךְ לֹא בַת אִמִּי; וַתְּהִי לִי לְאִשָּׁה.  
> כ יג: וַיְהִי כַּאֲשֶׁר הִתְעוּ אֹתִי אֱלֹהִים מִבֵּית אָבִי וָאֹמַר לָהּ זֶה חַסְדֵּךְ אֲשֶׁר תַּעֲשִׂי עִמָּדִי: אֶל כָּל הַמָּקוֹם אֲשֶׁר נָבוֹא שָׁמָּה אִמְרִי לִי אָחִי הוּא.  

אברהם גם מסביר שהעממיות היהודית היא לא מן אישה כנועה ומובלת - אלא שותף מלא לדרך - כח בפני עצמו: היא ״בַת אָבִי״ - מחוייבת לאידאולוגיה קדומה, אך לא ״בַת אִמִּי״ - לא דומה לעממיות שמסביב.
אברהם מסביר שלשרה יש את יכולת מהותית - שכאשר המציאות מתעתעת ומנפצת את האידאולוגיה הקדומה (הִתְעוּ אֹתִי אֱלֹהִים מִבֵּית אָבִי) - שרה תתעלה ותהיה המנהיגה של עצמה - תהיה ״אחות״ של אברהם במקום להיות ״אשתו״.

> כ יד: וַיִּקַּח אֲבִימֶלֶךְ צֹאן וּבָקָר וַעֲבָדִים וּשְׁפָחֹת וַיִּתֵּן לְאַבְרָהָם; וַיָּשֶׁב לוֹ אֵת שָׂרָה אִשְׁתּוֹ.  
> כ טו: וַיֹּאמֶר אֲבִימֶלֶךְ הִנֵּה אַרְצִי לְפָנֶיךָ: בַּטּוֹב בְּעֵינֶיךָ שֵׁב.  

אבימלך נותן לאברהם לגיטימציה: אבימלך מייצר קונצנזוס שבו כל הקבוצות והזרמים בעם (צֹאן וּבָקָר וַעֲבָדִים וּשְׁפָחֹת) יקבלו את מרותו של אברהם. אין לגיטימציה לקנאים לתקוף את אברהם על הסתגלות ופשרה.
אבימלך נותן לאברהם את הלגיטימציה להגדיר מה זה ״טוב״ ואיפה צריך להיבנות (בַּטּוֹב בְּעֵינֶיךָ שֵׁב).

> כ טז: וּלְשָׂרָה אָמַר הִנֵּה נָתַתִּי אֶלֶף כֶּסֶף לְאָחִיךְ הִנֵּה הוּא לָךְ כְּסוּת עֵינַיִם לְכֹל אֲשֶׁר אִתָּךְ; וְאֵת כֹּל וְנֹכָחַת.  

ולעממיות אומר אבימלך - זאת תקופה קריטית: תעצמי עיניים (כְּסוּת עֵינַיִם): אל תבקרי את אברהם גם על דברים שלא מוצאים חן בעינייך. את אמנם מבינה ויודעת הכל (נֹכָחַת) - אבל יודעת ומבינה מספיק כדי לשתוק ולהכיר ביוקרה ובלגיטימציה (אֶלֶף כֶּסֶף) שניתנו לאברהם החלש והתשוש.

> כ יז: וַיִּתְפַּלֵּל אַבְרָהָם אֶל הָאֱלֹהִים; וַיִּרְפָּא אֱלֹהִים אֶת אֲבִימֶלֶךְ וְאֶת אִשְׁתּוֹ וְאַמְהֹתָיו וַיֵּלֵדוּ.  
> כ יח: כִּי עָצֹר עָצַר יְהוָה בְּעַד כָּל רֶחֶם לְבֵית אֲבִימֶלֶךְ עַל דְּבַר שָׂרָה אֵשֶׁת אַבְרָהָם.  

מכיוון שניתנה הלגיטימציה לאברהם - אברהם ״מתפלל אל האלהים״ - כלומר עושה מה שצריך כדי להסתגל למציאות.
וכך גם מתאפשר לאבימלך לחזור למקומו ברקע - כרכיב בריא ומתפתח בעם.

והסיפור הדרמטי הזה - היה למעשה סיפור הולדתו של יצחק: רק תהליך כל כך דרמטי היה יכול לפנות מקום ולגיטימציה לשלב הבא של ההנהגה היהודית: יִצְחָק - חסר הפאסון - בן מוזר לאב-המון-גויים.

# הולדת יצחק - הנהגה שפופה {#הולדת-יצחק---הנהגה-שפופה}

> כא א: וַיהוָה פָּקַד אֶת שָׂרָה כַּאֲשֶׁר אָמָר; וַיַּעַשׂ יְהוָה לְשָׂרָה כַּאֲשֶׁר דִּבֵּר.  
> כא ב: וַתַּהַר וַתֵּלֶד שָׂרָה לְאַבְרָהָם בֵּן לִזְקֻנָיו לַמּוֹעֵד אֲשֶׁר דִּבֶּר אֹתוֹ אֱלֹהִים.  
> כא ג: וַיִּקְרָא אַבְרָהָם אֶת שֶׁם בְּנוֹ הַנּוֹלַד לוֹ אֲשֶׁר יָלְדָה לּוֹ שָׂרָה יִצְחָק.  

הבלתי נמנע קרה: הנהגה יהודית חדשה נובטת מההריסות - הנהגה שהאתוס שלה הוא לא עוצמה (אברהם), אלא שרידות נטולת פאסון.

> כא ד: וַיָּמָל אַבְרָהָם אֶת יִצְחָק בְּנוֹ בֶּן שְׁמֹנַת יָמִים כַּאֲשֶׁר צִוָּה אֹתוֹ אֱלֹהִים.  

מהרגע הראשון, ההנהגה החדשה מחוייבת ל״ברית״ - לאורחות החיים שמגדירות ומתחמות את היהדות.

> כא ה: וְאַבְרָהָם בֶּן מְאַת שָׁנָה בְּהִוָּלֶד לוֹ אֵת יִצְחָק בְּנוֹ.  
> כא ו: וַתֹּאמֶר שָׂרָה צְחֹק עָשָׂה לִי אֱלֹהִים: כָּל הַשֹּׁמֵעַ יִצְחַק לִי.  
> כא ז: וַתֹּאמֶר מִי מִלֵּל לְאַבְרָהָם הֵינִיקָה בָנִים שָׂרָה: כִּי יָלַדְתִּי בֵן לִזְקֻנָיו.  

העם קרוע, מצד אחד - עצב על ש״צְחֹק עָשָׂה לִי אֱלֹהִים״ - על שהמציאות נטלה את העוצמה היהודית, ועל כך ש״כָּל הַשֹּׁמֵעַ יִצְחַק לִי״ - על הלעג של הגויים.
מצד שני - ״מִי מִלֵּל לְאַבְרָהָם הֵינִיקָה בָנִים שָׂרָה״ - גאווה על כך שהעם שרד והסתגל - אחרי שבר כה גדול - שבר כזה שאחריו אין תקומה - שבר שיכול להוביל רק לסטגנציה וחידלון.

## ישמאל מְצַחֵק, מנודה, ולוקח אחריות {#ישמאל-מְצַחֵק,-מנודה,-ולוקח-אחריות}

> כא ח: וַיִּגְדַּל הַיֶּלֶד וַיִּגָּמַל; וַיַּעַשׂ אַבְרָהָם מִשְׁתֶּה גָדוֹל בְּיוֹם הִגָּמֵל אֶת יִצְחָק.  
> כא ט: וַתֵּרֶא שָׂרָה אֶת בֶּן הָגָר הַמִּצְרִית אֲשֶׁר יָלְדָה לְאַבְרָהָם מְצַחֵק.  

בעוד ההנהגת יצחק החדשה מבשילה ומגדירה את עצמה, תשומת לב העם מתמקדת בזרם הנהגתי אלטרנטיבי - וותיק יותר.
ישמעאל - הזרם עם הנטיות המצריות והאינדיבידואליסטיות (בֶּן הָגָר הַמִּצְרִית) - מציג את עצמו לצד יצחק: גם הוא ״מְצַחֵק״.

| יהדות בבל - כבר וותיקה - וכבר חייה בנוחות ״ללא פאסון״. יהדות בבל לא הושפעה באופן קריטי מחורבן הבית. |
| ----: |

> כא י: וַתֹּאמֶר לְאַבְרָהָם גָּרֵשׁ הָאָמָה הַזֹּאת וְאֶת בְּנָהּ: כִּי לֹא יִירַשׁ בֶּן הָאָמָה הַזֹּאת עִם בְּנִי עִם יִצְחָק.  

אך ההנהגה הישמעאלית לא מקובלת על העממיות. למרות שהיא מחוייבת ל״ברית״ ( בראשית יז כו) - היא עדיין נתפסת כלא אותנטית.
ועכשיו, כשישמעאל מציג את עצמו כאלטרנטיבה ליצחק - אלטרנטיבה בגוון מצרי אינדיבידואליסטי - נוצרת מחאה וכעס עממי, והנהגת ישמעאל ״נהדפת״ מחוץ ללגיטימציה היהודית.

> כא יא: וַיֵּרַע הַדָּבָר מְאֹד בְּעֵינֵי אַבְרָהָם עַל אוֹדֹת בְּנוֹ.  
> כא יב: וַיֹּאמֶר אֱלֹהִים אֶל אַבְרָהָם אַל יֵרַע בְּעֵינֶיךָ עַל הַנַּעַר וְעַל אֲמָתֶךָ כֹּל אֲשֶׁר תֹּאמַר אֵלֶיךָ שָׂרָה שְׁמַע בְּקֹלָהּ: כִּי בְיִצְחָק יִקָּרֵא לְךָ זָרַע.  
> כא יג: וְגַם אֶת בֶּן הָאָמָה לְגוֹי אֲשִׂימֶנּוּ: כִּי זַרְעֲךָ הוּא.  

אברהם - האליטה היהודית הישנה והחבולה - מבין את חשיבותו המעשית והתרבותית של ישמעאל, ומתייחס לדחיית ישמעאל כמהלך פסול.
אבל אברהם מבין את המציאות התרבותית - מבין את הכורח הזהותי לדחות את ישמעאל - מבין שהזהות היהודית העתידית צריכה להיות מובלת ע״י יצחק.
הוא גם מבין שלישמעאל יש תפקיד ו״נישה״ שאותה הוא ממלא - ושישמעאל לא באמת יעלם - רק יידחק הצידה.

> כא יד: וַיַּשְׁכֵּם אַבְרָהָם בַּבֹּקֶר וַיִּקַּח לֶחֶם וְחֵמַת מַיִם וַיִּתֵּן אֶל הָגָר שָׂם עַל שִׁכְמָהּ וְאֶת הַיֶּלֶד וַיְשַׁלְּחֶהָ; וַתֵּלֶךְ וַתֵּתַע בְּמִדְבַּר בְּאֵר שָׁבַע.  

בתהליך של דיון ציבורי מתוח, ישמעאל (ההנהגה) והגר (העממיות שמסביב לישמעאל) נדחים ומוצגים כלא לגיטימיים. אבל - באופן מרתק - זהו לא ״גירוש״ - אלא ״משימה״ - משימה שתפורה על מידותיו של ישמעאל:

ישמעאל כבר נדחה בעבר - כבר הוקע כלא מייצג וכלא לגיטימי: ״וַתְּעַנֶּהָ שָׂרַי וַתִּבְרַח מִפָּנֶיהָ״.
ישמעאל כבר מורגל ״לבלוע״ את גאוותו ולשמור אמונים לעם שמסתייג ממנו: ״שׁוּבִי אֶל גְּבִרְתֵּךְ וְהִתְעַנִּי תַּחַת יָדֶיהָ״.
ישמעאל - בתודעה העצמית שלו - הוא הנהגה שמרגישה את דלות העם - ״וְקָרָאת שְׁמוֹ יִשְׁמָעֵאל כִּי שָׁמַע יְהוָה אֶל עָנְיֵךְ״ - ומורגלת במציאת נתיבים מציאותיים להגן עליו: ״יָדוֹ בַכֹּל וְיַד כֹּל בּוֹ; וְעַל פְּנֵי כָל אֶחָיו יִשְׁכֹּן״.

וכך, שוב, כשהגר וישמעאל נדחים על ידי העממיות - הם ״נוטלים על שכמם״ שליחות היסטורית:
וַיִּקַּח לֶחֶם (מלחמה) וְחֵמַת מַיִם (מוטיבציה זועמת) וַיִּתֵּן אֶל הָגָר שָׂם עַל שִׁכְמָהּ (אחריות).
ישמעאל והגר מחפשים את מקומם - את תפקידם - בסביבה שלא רוצה בעזרתם ושלא מספקת להם ייעדים (מִדְבַּר). אבל למרות כל זאת - החיפושים מתבצעים בקרבת ״בְּאֵר שָׁבַע״ - המחויבות ההיסטורית ליהדות.

> כא טו: וַיִּכְלוּ הַמַּיִם מִן הַחֵמֶת; וַתַּשְׁלֵךְ אֶת הַיֶּלֶד תַּחַת אַחַד הַשִּׂיחִם.  
> כא טז: וַתֵּלֶךְ וַתֵּשֶׁב לָהּ מִנֶּגֶד הַרְחֵק כִּמְטַחֲוֵי קֶשֶׁת כִּי אָמְרָה אַל אֶרְאֶה בְּמוֹת הַיָּלֶד; וַתֵּשֶׁב מִנֶּגֶד וַתִּשָּׂא אֶת קֹלָהּ וַתֵּבְךְּ.  

האנרגיה של הכעס דועכת. החיפושים אחר מקום בתוך היהדות נכשלים. תחושה של יאוש וחידלון.
(סמליות ה״קשת״ מתחמקת ממני עדיין).

> כא יז: וַיִּשְׁמַע אֱלֹהִים אֶת קוֹל הַנַּעַר וַיִּקְרָא מַלְאַךְ אֱלֹהִים אֶל הָגָר מִן הַשָּׁמַיִם וַיֹּאמֶר לָהּ מַה לָּךְ הָגָר; אַל תִּירְאִי כִּי שָׁמַע אֱלֹהִים אֶל קוֹל הַנַּעַר בַּאֲשֶׁר הוּא שָׁם.  
> כא יח: קוּמִי שְׂאִי אֶת הַנַּעַר וְהַחֲזִיקִי אֶת יָדֵךְ בּוֹ: כִּי לְגוֹי גָּדוֹל אֲשִׂימֶנּוּ.  
> כא יט: וַיִּפְקַח אֱלֹהִים אֶת עֵינֶיהָ וַתֵּרֶא בְּאֵר מָיִם; וַתֵּלֶךְ וַתְּמַלֵּא אֶת הַחֵמֶת מַיִם וַתַּשְׁקְ אֶת הַנָּעַר.  

משהו במציאות רוחש - אירוע דרמטי כלשהוא מבחוץ מאתגר את היהדות (מַלְאַךְ אֱלֹהִים … מִן הַשָּׁמַיִם).
פתאום - ״נַּעַר בַּאֲשֶׁר הוּא שָׁם״ נדרש - פתאום יש מטרה - יש למה להתגיים, יש על מה להילחם, יש על מה לזעום ולהיאבק.

> כא כ: וַיְהִי אֱלֹהִים אֶת הַנַּעַר וַיִּגְדָּל; וַיֵּשֶׁב בַּמִּדְבָּר וַיְהִי רֹבֶה קַשָּׁת.  
> כא כא: וַיֵּשֶׁב בְּמִדְבַּר פָּארָן; וַתִּקַּח לוֹ אִמּוֹ אִשָּׁה מֵאֶרֶץ מִצְרָיִם.  

ישמעאל מוצא מקום בשולי היהדות.
אליטה אינדיבידואליסטית (מִצְרָיִם), שסובלת מניתוק מתפאר (מִדְבַּר פָּארָן) - אבל מחוייבת ליהדות, ושומרת עליה מבחוץ (סמליות ה״קשת״ מתחמקת ממני עדיין).

# ברית אברהם עם אבימלך ופיכל - קידוש נצח ישראל {#ברית-אברהם-עם-אבימלך-ופיכל---קידוש-נצח-ישראל}

> כא כב: וַיְהִי בָּעֵת הַהִוא וַיֹּאמֶר אֲבִימֶלֶךְ וּפִיכֹל שַׂר צְבָאוֹ אֶל אַבְרָהָם לֵאמֹר: אֱלֹהִים עִמְּךָ בְּכֹל אֲשֶׁר אַתָּה עֹשֶׂה.  
> כא כג: וְעַתָּה הִשָּׁבְעָה לִּי בֵאלֹהִים הֵנָּה אִם תִּשְׁקֹר לִי וּלְנִינִי וּלְנֶכְדִּי; כַּחֶסֶד אֲשֶׁר עָשִׂיתִי עִמְּךָ תַּעֲשֶׂה עִמָּדִי וְעִם הָאָרֶץ אֲשֶׁר גַּרְתָּה בָּהּ.  
> כא כד: וַיֹּאמֶר אַבְרָהָם אָנֹכִי אִשָּׁבֵעַ.  

לידת יצחק התאפשרה כאשר אבימלך - ״שלומי אמוני ישראל״ הקנאים ליהדות ה״נכונה״ - הבינו שהחיים והקיום מותנים בהסתגלות ושינוי בלתי נמנעים.
אבל אבימלך מאוד מתוח. קשה לו. הוא רוצה לחזור לעבר שלא קיים עוד - ומבין את חוסר התוחלת.
אבימלך מודה: ״אֱלֹהִים עִמְּךָ בְּכֹל אֲשֶׁר אַתָּה עֹשֶׂה״ - המציאות מחייבת את השינויים.
אבל על אף כל זאת - אבימלך מפעיל את חרדתו ואת כל משקלו כדי לוודא שהזהות היהודית האוטנתית תהייה קשורה לנצח בעבר הקדוש: ״שבועה״.
החרדה של אבימלך, והדרישה שלו לאחידות-דעים בנושא זה (פִיכֹל שַׂר צְבָאוֹ: פה-כל = פה-אחד) מתקבלים אצל אברהם ומחדדים ביהדות את המחוייבות לרוח היהודית הקדומה (וַיֹּאמֶר אַבְרָהָם אָנֹכִי אִשָּׁבֵעַ).

> כא כה: וְהוֹכִחַ אַבְרָהָם אֶת אֲבִימֶלֶךְ עַל אֹדוֹת בְּאֵר הַמַּיִם אֲשֶׁר גָּזְלוּ עַבְדֵי אֲבִימֶלֶךְ.  

אך במאבק הזה יש גם תגובת נגד: אברהם מזהה ש״שלומי אמוני ישראל״ הקנאים - מונעים מהיהדות אפיקי התפתחות וחוסמים הרבה מוטיבציות.
אברהם - היהדות האותנטית האמיתית - נאבק בהנהגה הקנאית ליהדות אותנטית מדומיינת ואידילית...

> כא כו: וַיֹּאמֶר אֲבִימֶלֶךְ לֹא יָדַעְתִּי מִי עָשָׂה אֶת הַדָּבָר הַזֶּה; וְגַם אַתָּה לֹא הִגַּדְתָּ לִּי וְגַם אָנֹכִי לֹא שָׁמַעְתִּי בִּלְתִּי הַיּוֹם.  

רק בעקבות המתח הזה - אבימלך מֵשָיֶים ומבין את הבעייה.

> כא כז: וַיִּקַּח אַבְרָהָם צֹאן וּבָקָר וַיִּתֵּן לַאֲבִימֶלֶךְ; וַיִּכְרְתוּ שְׁנֵיהֶם בְּרִית.  
> כא כח: וַיַּצֵּב אַבְרָהָם אֶת שֶׁבַע כִּבְשֹׂת הַצֹּאן לְבַדְּהֶן.  
> כא כט: וַיֹּאמֶר אֲבִימֶלֶךְ אֶל אַבְרָהָם: מָה הֵנָּה שֶׁבַע כְּבָשֹׂת הָאֵלֶּה אֲשֶׁר הִצַּבְתָּ לְבַדָּנָה.  
> כא ל: וַיֹּאמֶר כִּי אֶת שֶׁבַע כְּבָשֹׂת תִּקַּח מִיָּדִי: בַּעֲבוּר תִּהְיֶה לִּי לְעֵדָה כִּי חָפַרְתִּי אֶת הַבְּאֵר הַזֹּאת.  

״שֶׁבַע כְּבָשֹׂת״ - קהילות יהודיות של שבועה: קהילות שיהיו ״שייכות״ לאבימלך.
אברהם נותן לגיטימציה לקהילות אדוקות וקנאיות, תמורת זה שאבימלך מכיר רשמית (עֵדָה) בזכותו של אברהם למוטיבציות ״זרות״ (מבחינת אבימלך).

> כא לא: עַל כֵּן קָרָא לַמָּקוֹם הַהוּא בְּאֵר שָׁבַע: כִּי שָׁם נִשְׁבְּעוּ שְׁנֵיהֶם.  
> כא לב: וַיִּכְרְתוּ בְרִית בִּבְאֵר שָׁבַע; וַיָּקָם אֲבִימֶלֶךְ וּפִיכֹל שַׂר צְבָאוֹ וַיָּשֻׁבוּ אֶל אֶרֶץ פְּלִשְׁתִּים.  
> כא לג: וַיִּטַּע אֶשֶׁל בִּבְאֵר שָׁבַע; וַיִּקְרָא שָׁם בְּשֵׁם יְהוָה אֵל עוֹלָם.  
> כא לד: וַיָּגָר אַבְרָהָם בְּאֶרֶץ פְּלִשְׁתִּים יָמִים רַבִּים.  

יש כאן מהלך קלאסי וארכיטיפי של תרבות אחת מגובשת, שמנסה בכל הכח לשמר אחידות דעים, אבל לאחר מאבקים - מבינה שצריך לתת ״מרווח נשימה״ לקהילות שונות לתפוס דרכים שונות: כל עוד כל הקהילות כפופות ל״שבועה״ - לאידאל מאגד וזהות קדומה.

# העקדה: מרד בר כוכבא {#העקדה:-מרד-בר-כוכבא}

> כב א: וַיְהִי אַחַר הַדְּבָרִים הָאֵלֶּה וְהָאֱלֹהִים נִסָּה אֶת אַבְרָהָם; וַיֹּאמֶר אֵלָיו אַבְרָהָם וַיֹּאמֶר הִנֵּנִי.  

המציאות זימנה לאברהם ״ניסיון״ - משבר ושעת מבחן שמובילים לחידוד הזהות.

###### נִסָּה: הגדרה מעניינת: מצד אחד בדיקה ובירור דרך קונפליקט וקושי, מצד שני מופת ודגל. המעניין הוא שנראה שההגדרות מעורבבות. נראה ש״ניסיון״ נתפס כתהליך כואב של בירור שמביא לתחושת זהוּת או גדלות: "המאכלך מן במדבר אשר לא ידעון אבתיך: למען =ענתך= ולמען =נסתך= - =להיטבך= באחריתך" (דברים ח:טז) "ויאמר משה אל העם אל תיראו כי לבעבור =נסות= אתכם בא האלהים; ובעבור תהיה =יראתו על פניכם= - לבלתי תחטאו" (שמות כ:טז) "או =הנסה= אלהים לבוא לקחת לו גוי מקרב גוי במסת באתת ובמופתים ובמלחמה וביד חזקה ובזרוע נטויה ובמוראים גדלים: ככל אשר עשה לכם יהוה אלהיכם במצרים - לעיניך" (דברים ד:לד)

אברהם מתאושש מעט. הוא מוצא את מקומו (הִנֵּנִי) מחדש.

| היהודים בארץ ישראל מתאוששים תרבותית וכלכלית, והזהות של לאומיות ועוצמה - הזהות הקדם-חורבנית - שבה ותופסת הובלה. |
| ----: |

> כב ב: וַיֹּאמֶר קַח נָא אֶת בִּנְךָ אֶת יְחִידְךָ אֲשֶׁר אָהַבְתָּ אֶת יִצְחָק וְלֶךְ לְךָ אֶל אֶרֶץ הַמֹּרִיָּה; וְהַעֲלֵהוּ שָׁם לְעֹלָה עַל אַחַד הֶהָרִים אֲשֶׁר אֹמַר אֵלֶיךָ.  

המציאות מובילה את אברהם אל ״אֶרֶץ הַמֹּרִיָּה״ - אל תפיסת קיום של התנגדות ומֶרִי.
אברהם מתאושש מספיק כדי לשאוף לקומם את אב-המון-גויים - ולבטל את ההנהגה השפופה - את יצחק.
אבל הכתוב מתאר בעדינות את המורכבות של המהלך:
אברהם מזהה את יצחק כהתפתחות אותנטית שלו (בִּנְךָ) - התפתחות שהוא אוהב ומעריך (אֲשֶׁר אָהַבְתָּ) - התפתחות שהיא הדרך העתידית היחידה (יְחִידְךָ).
אברהם מבצע אקט הירואי ונערץ (הר) ומקריב את עתידו - והכל למען אל עליון - אל עולם - נצח ישראל (וְהַעֲלֵהוּ שָׁם לְעֹלָה). זהו אקט של הפגנת מחוייבות קיצונית לזהות ולתוחלת הלאומית.
אברהם לא יודע מה הדבר הגדול שיתרחש - אל איזה הר המציאות תכוון אותו (אַחַד הֶהָרִים אֲשֶׁר אֹמַר אֵלֶיךָ): הוא מכין את עצמו אל סכנות הלא נודע.

| בעקבות התעמרות כלכלית ודתית של הרומאים, המציאות דוחפת את היהדות להלך רוח של מרי, כשברור שהצלחת המרד - פירושה ביטול ההנהגה השפופה (והמוערכת) וחזרה לחיי קוממיות. |
| ----: |

> כב ג: וַיַּשְׁכֵּם אַבְרָהָם בַּבֹּקֶר וַיַּחֲבֹשׁ אֶת חֲמֹרוֹ וַיִּקַּח אֶת שְׁנֵי נְעָרָיו אִתּוֹ וְאֵת יִצְחָק בְּנוֹ; וַיְבַקַּע עֲצֵי עֹלָה וַיָּקָם וַיֵּלֶךְ אֶל הַמָּקוֹם אֲשֶׁר אָמַר לוֹ הָאֱלֹהִים.  

בַּבֹּקֶר - דיון ציבורי.
חֲמֹרוֹ - אולי מעשיוּת.
נְעָרָיו - קבוצות אנרגטיות ולוחמניות.
וַיְבַקַּע עֲצֵי עֹלָה - לבקוע זה לפעור חור. אברהם בקע - בתוך עצי העולה - בתוך תובנות לגבי זהותו ההיסטורית - תובנות חדשות.
וַיֵּלֶךְ אֶל הַמָּקוֹם אֲשֶׁר אָמַר לוֹ הָאֱלֹהִים - אברהם עשה את שלו - עכשיו המציאות תוביל באשר תוביל.

> כב ד: בַּיּוֹם הַשְּׁלִישִׁי וַיִּשָּׂא אַבְרָהָם אֶת עֵינָיו וַיַּרְא אֶת הַמָּקוֹם מֵרָחֹק.  
> כב ה: וַיֹּאמֶר אַבְרָהָם אֶל נְעָרָיו שְׁבוּ לָכֶם פֹּה עִם הַחֲמוֹר וַאֲנִי וְהַנַּעַר נֵלְכָה עַד כֹּה; וְנִשְׁתַּחֲוֶה וְנָשׁוּבָה אֲלֵיכֶם.  

##

## לאחר סדרה של דיונים ציבוריים (בַּיּוֹם הַשְּׁלִישִׁי) אברהם מקבל מושג כללי לגבי מה שהמציאות מזמנת לו (וַיַּרְא אֶת הַמָּקוֹם מֵרָחֹק).

אברהם ממקם את נעריו עם החמור - ונפרד מהם: כלומר תנועת המרי מקבלת אוטונומיה, ואילו האליטה ההגותית מתנתקת לתוך תהליך של בירור, חשבון נפש, ומחוייבות.

> כב ו: וַיִּקַּח אַבְרָהָם אֶת עֲצֵי הָעֹלָה וַיָּשֶׂם עַל יִצְחָק בְּנוֹ וַיִּקַּח בְּיָדוֹ אֶת הָאֵשׁ וְאֶת הַמַּאֲכֶלֶת; וַיֵּלְכוּ שְׁנֵיהֶם יַחְדָּו.  

האב והבן - אב-המון-גויים יחד עם חסר-הפאסון - שותפים לדרך: דרך של בירור מוחלט (אֵשׁ - הפיכת משהו ליבש ומקובע, מַּאֲכֶלֶת - אכילה היא ספיגה של אוכל - סיפוח של תובנה).

> כב ז: וַיֹּאמֶר יִצְחָק אֶל אַבְרָהָם אָבִיו וַיֹּאמֶר אָבִי וַיֹּאמֶר הִנֶּנִּי בְנִי; וַיֹּאמֶר הִנֵּה הָאֵשׁ וְהָעֵצִים וְאַיֵּה הַשֶּׂה לְעֹלָה.  
> כב ח: וַיֹּאמֶר אַבְרָהָם אֱלֹהִים יִרְאֶה לּוֹ הַשֶּׂה לְעֹלָה בְּנִי; וַיֵּלְכוּ שְׁנֵיהֶם יַחְדָּו.  

אברהם יודע את מקומו וזהותו (הִנֶּנִּי).
יצחק מבין את הסיטואציה הקיצונית - הוא מבין את עוצמת ההכרעה המתקרבת (הִנֵּה הָאֵשׁ וְהָעֵצִים), אבל יצחק שואל ומחפש את הקבוצה ביהדות שתקודש - ושזהותה תתאחד עם נצח ישראל (וְאַיֵּה הַשֶּׂה לְעֹלָה).
בעוד יצחק חרדתי ושואל - אברהם מרגיש שלם עם עצמו - וסומך על העולם - על המציאות - שתכוון אותו.

| המורדים לא יודעים לאן כל זה יוביל - חורבן או ניצחון. זהו מרד פקוח עיניים ולגמרי לא זחוח. זהו הימור של הכל או לא כלום. |
| ----: |

> כב ט: וַיָּבֹאוּ אֶל הַמָּקוֹם אֲשֶׁר אָמַר לוֹ הָאֱלֹהִים וַיִּבֶן שָׁם אַבְרָהָם אֶת הַמִּזְבֵּחַ וַיַּעֲרֹךְ אֶת הָעֵצִים; וַיַּעֲקֹד אֶת יִצְחָק בְּנוֹ וַיָּשֶׂם אֹתוֹ עַל הַמִּזְבֵּחַ מִמַּעַל לָעֵצִים.  
> כב י: וַיִּשְׁלַח אַבְרָהָם אֶת יָדוֹ וַיִּקַּח אֶת הַמַּאֲכֶלֶת לִשְׁחֹט אֶת בְּנוֹ.  

מגיע רגע האמת. אברהם מבשיל וכבר מבין את ההימור:
וַיָּבֹאוּ אֶל הַמָּקוֹם אֲשֶׁר אָמַר לוֹ הָאֱלֹהִים - המציאות חילקה כבר את הקלפים.
וַיִּבֶן שָׁם אַבְרָהָם אֶת הַמִּזְבֵּחַ וַיַּעֲרֹךְ אֶת הָעֵצִים - אברהם מבין את הקרבן שהוא ערוך לשלם, והאידאולוגיה ערוכה.

> כב יא: וַיִּקְרָא אֵלָיו מַלְאַךְ יְהוָה מִן הַשָּׁמַיִם וַיֹּאמֶר אַבְרָהָם אַבְרָהָם; וַיֹּאמֶר הִנֵּנִי.  
> כב יב: וַיֹּאמֶר אַל תִּשְׁלַח יָדְךָ אֶל הַנַּעַר וְאַל תַּעַשׂ לוֹ מְאוּמָה: כִּי עַתָּה יָדַעְתִּי כִּי יְרֵא אֱלֹהִים אַתָּה וְלֹא חָשַׂכְתָּ אֶת בִּנְךָ אֶת יְחִידְךָ מִמֶּנִּי.  

מַלְאַךְ יְהוָה מִן הַשָּׁמַיִם - התערבות מן החוץ - אבל של הרגש - לא של המציאות!
משהו מחוץ ליהדות גורם לאברהם להפנים שיצחק הוא אכן העתיד של היהדות.
אברהם מרגיש שהוא עמד בניסיון: אברהם נתן למציאות להוביל אותו באמונה תמימה בנצח ישראל, ובתמורה קיבל אישור לשלמות מחויבותו ההסטורית.

| התורה היא סיפור תרבותי. אין תיעוד של הקרבות, הנצחונות, וההפסדים. אין תיעוד של החורבן הנוראי וההרג הנרחב. יש רק תיעוד של ההשלכות התרבותיות: הזהות היהודית רק התחזקה. גבורת הלוחמים, וחרוף הנפש אל מול מציאות קודרת יזכרו לנצח. כמו כן, תיזכר לנצח הסכנה של קרני האיל - הסכנה שבשאיפה לקוממיות. |
| ----: |

> כב יג: וַיִּשָּׂא אַבְרָהָם אֶת עֵינָיו וַיַּרְא וְהִנֵּה אַיִל אַחַר נֶאֱחַז בַּסְּבַךְ בְּקַרְנָיו; וַיֵּלֶךְ אַבְרָהָם וַיִּקַּח אֶת הָאַיִל וַיַּעֲלֵהוּ לְעֹלָה תַּחַת בְּנוֹ.  
> כב יד: וַיִּקְרָא אַבְרָהָם שֵׁם הַמָּקוֹם הַהוּא יְהוָה יִרְאֶה אֲשֶׁר יֵאָמֵר הַיּוֹם בְּהַר יְהוָה יֵרָאֶה.  

אז יצחק יחייה ויתפתח. לא הוא יעלה באש. אז מה כן יעלה באש? איזו תובנה תיצרב לנצח בתודעה היהודית?
אותו איל - סמל הכח. הקרניים - התועפות העצומות - הם הם הסתבכו בסבך - הם הלקח ההסטורי.
האיל הקדוש והנערץ לנצח, המזכיר לנו את סכנת הסתבכות הקרניים - לנצח.
בְּהַר יְהוָה יֵרָאֶה - סיפור המרי וההקרבה יעמוד על נס, וישמש לנצח ישראל עוגן של כח וזהות.

> כב טו: וַיִּקְרָא מַלְאַךְ יְהוָה אֶל אַבְרָהָם שֵׁנִית מִן הַשָּׁמָיִם.  
> כב טז: וַיֹּאמֶר בִּי נִשְׁבַּעְתִּי נְאֻם יְהוָה: כִּי יַעַן אֲשֶׁר עָשִׂיתָ אֶת הַדָּבָר הַזֶּה וְלֹא חָשַׂכְתָּ אֶת בִּנְךָ אֶת יְחִידֶךָ.  
> כב יז: כִּי בָרֵךְ אֲבָרֶכְךָ וְהַרְבָּה אַרְבֶּה אֶת זַרְעֲךָ כְּכוֹכְבֵי הַשָּׁמַיִם וְכַחוֹל אֲשֶׁר עַל שְׂפַת הַיָּם; וְיִרַשׁ זַרְעֲךָ אֵת שַׁעַר אֹיְבָיו.  
> כב יח: וְהִתְבָּרְכוּ בְזַרְעֲךָ כֹּל גּוֹיֵי הָאָרֶץ עֵקֶב אֲשֶׁר שָׁמַעְתָּ בְּקֹלִי.  

אברהם מושפע מהדים והערכה מחוץ ליהדות - הערכה להימור הנורא ולעוז הרוח.
אלה מובילים את אברהם להתייחס אל עצמו כמופת ואידאל (בָרֵךְ אֲבָרֶכְךָ, וְהִתְבָּרְכוּ בְזַרְעֲךָ).
אברהם מכין את עצמו לקיום מבוזר ומפורד (הַרְבָּה אַרְבֶּה אֶת זַרְעֲךָ כְּכוֹכְבֵי הַשָּׁמַיִם וְכַחוֹל אֲשֶׁר עַל שְׂפַת הַיָּם).
ומתוך התהליך הזה - אברהם ישתלט על אויביו בהפוך-על-הפוך.

| היהדות מתפשטת ברחבי האמפריה הרומית, ואפילו ברומא. היהדות חשה שאמנם ספגה מכה נוראית בחומר, אך צברה יוקרה וכבוד בגויים. הפסד בקרב - אבל יתכן שבעתיד היהדות תשתלט על רומא עצמה.  אגב - הנבואה אכן התגשמה, אך לא בדיוק כמו שקיוו… הנצרות - עיבוד של היהדות - אכן השתלטה על האמפריה. |
| ----: |

> כב יט: וַיָּשָׁב אַבְרָהָם אֶל נְעָרָיו וַיָּקֻמוּ וַיֵּלְכוּ יַחְדָּו אֶל בְּאֵר שָׁבַע; וַיֵּשֶׁב אַבְרָהָם בִּבְאֵר שָׁבַע.  

סוף. רגיעה. שיקום. אברהם חוזר למקומו בצל השבועה.

# התפתחויות בשולי החברה היהודית {#התפתחויות-בשולי-החברה-היהודית}

> כב כ: וַיְהִי אַחֲרֵי הַדְּבָרִים הָאֵלֶּה וַיֻּגַּד לְאַבְרָהָם לֵאמֹר: הִנֵּה יָלְדָה מִלְכָּה גַם הִוא בָּנִים לְנָחוֹר אָחִיךָ.  
> כב כא: אֶת עוּץ בְּכֹרוֹ וְאֶת בּוּז אָחִיו וְאֶת קְמוּאֵל אֲבִי אֲרָם.  
> כב כב: וְאֶת כֶּשֶׂד וְאֶת חֲזוֹ וְאֶת פִּלְדָּשׁ וְאֶת יִדְלָף וְאֵת בְּתוּאֵל.  
> כב כג: וּבְתוּאֵל יָלַד אֶת רִבְקָה; שְׁמֹנָה אֵלֶּה יָלְדָה מִלְכָּה לְנָחוֹר אֲחִי אַבְרָהָם.  
> כב כד: וּפִילַגְשׁוֹ וּשְׁמָהּ רְאוּמָה; וַתֵּלֶד גַּם הִוא אֶת טֶבַח וְאֶת גַּחַם וְאֶת תַּחַשׁ וְאֶת מַעֲכָה.  

# מות שרה - קידוש העממיות הקדומה {#מות-שרה---קידוש-העממיות-הקדומה}

> כג א: וַיִּהְיוּ חַיֵּי שָׂרָה מֵאָה שָׁנָה וְעֶשְׂרִים שָׁנָה וְשֶׁבַע שָׁנִים שְׁנֵי חַיֵּי שָׂרָה.  
> כג ב: וַתָּמָת שָׂרָה בְּקִרְיַת אַרְבַּע הִוא חֶבְרוֹן בְּאֶרֶץ כְּנָעַן; וַיָּבֹא אַבְרָהָם לִסְפֹּד לְשָׂרָה וְלִבְ**כֹּ**תָהּ.  
> כג ג: וַיָּקָם אַבְרָהָם מֵעַל פְּנֵי מֵתוֹ; וַיְדַבֵּר אֶל בְּנֵי חֵת לֵאמֹר.  
> כג ד: גֵּר וְתוֹשָׁב אָנֹכִי עִמָּכֶם; תְּנוּ לִי אֲחֻזַּת קֶבֶר עִמָּכֶם וְאֶקְבְּרָה מֵתִי מִלְּפָנָי.  
> כג ה: וַיַּעֲנוּ בְנֵי חֵת אֶת אַבְרָהָם לֵאמֹר לוֹ.  
> כג ו: שְׁמָעֵנוּ אֲדֹנִי נְשִׂיא אֱלֹהִים אַתָּה בְּתוֹכֵנוּ בְּמִבְחַר קְבָרֵינוּ קְבֹר אֶת מֵתֶךָ; אִישׁ מִמֶּנּוּ אֶת קִבְרוֹ לֹא יִכְלֶה מִמְּךָ מִקְּבֹר מֵתֶךָ.  
> כג ז: וַיָּקָם אַבְרָהָם וַיִּשְׁתַּחוּ לְעַם הָאָרֶץ לִבְנֵי חֵת.  
> כג ח: וַיְדַבֵּר אִתָּם לֵאמֹר: אִם יֵשׁ אֶת נַפְשְׁכֶם לִקְבֹּר אֶת מֵתִי מִלְּפָנַי שְׁמָעוּנִי וּפִגְעוּ לִי בְּעֶפְרוֹן בֶּן צֹחַר.  
> כג ט: וְיִתֶּן לִי אֶת מְעָרַת הַמַּכְפֵּלָה אֲשֶׁר לוֹ אֲשֶׁר בִּקְצֵה שָׂדֵהוּ: בְּכֶסֶף מָלֵא יִתְּנֶנָּה לִּי בְּתוֹכְכֶם לַאֲחֻזַּת קָבֶר.  
> כג י: וְעֶפְרוֹן יֹשֵׁב בְּתוֹךְ בְּנֵי חֵת; וַיַּעַן עֶפְרוֹן הַחִתִּי אֶת אַבְרָהָם בְּאָזְנֵי בְנֵי חֵת לְכֹל בָּאֵי שַׁעַר עִירוֹ לֵאמֹר.  
> כג יא: לֹא אֲדֹנִי שְׁמָעֵנִי הַשָּׂדֶה נָתַתִּי לָךְ וְהַמְּעָרָה אֲשֶׁר בּוֹ לְךָ נְתַתִּיהָ; לְעֵינֵי בְנֵי עַמִּי נְתַתִּיהָ לָּךְ קְבֹר מֵתֶךָ.  
> כג יב: וַיִּשְׁתַּחוּ אַבְרָהָם לִפְנֵי עַם הָאָרֶץ.  
> כג יג: וַיְדַבֵּר אֶל עֶפְרוֹן בְּאָזְנֵי עַם הָאָרֶץ לֵאמֹר אַךְ אִם אַתָּה לוּ שְׁמָעֵנִי: נָתַתִּי כֶּסֶף הַשָּׂדֶה קַח מִמֶּנִּי וְאֶקְבְּרָה אֶת מֵתִי שָׁמָּה.  
> כג יד: וַיַּעַן עֶפְרוֹן אֶת אַבְרָהָם לֵאמֹר לוֹ.  
> כג טו: אֲדֹנִי שְׁמָעֵנִי אֶרֶץ אַרְבַּע מֵאֹת שֶׁקֶל כֶּסֶף בֵּינִי וּבֵינְךָ מַה הִוא; וְאֶת מֵתְךָ קְבֹר.  
> כג טז: וַיִּשְׁמַע אַבְרָהָם אֶל עֶפְרוֹן וַיִּשְׁקֹל אַבְרָהָם לְעֶפְרֹן אֶת הַכֶּסֶף אֲשֶׁר דִּבֶּר בְּאָזְנֵי בְנֵי חֵת אַרְבַּע מֵאוֹת שֶׁקֶל כֶּסֶף עֹבֵר לַסֹּחֵר.  
> כג יז: וַיָּקָם שְׂדֵה עֶפְרוֹן אֲשֶׁר בַּמַּכְפֵּלָה אֲשֶׁר לִפְנֵי מַמְרֵא: הַשָּׂדֶה וְהַמְּעָרָה אֲשֶׁר בּוֹ וְכָל הָעֵץ אֲשֶׁר בַּשָּׂדֶה אֲשֶׁר בְּכָל גְּבֻלוֹ סָבִיב.  
> כג יח: לְאַבְרָהָם לְמִקְנָה לְעֵינֵי בְנֵי חֵת בְּכֹל בָּאֵי שַׁעַר עִירוֹ.  
> כג יט: וְאַחֲרֵי כֵן קָבַר אַבְרָהָם אֶת שָׂרָה אִשְׁתּוֹ אֶל מְעָרַת שְׂדֵה הַמַּכְפֵּלָה עַל פְּנֵי מַמְרֵא הִוא חֶבְרוֹן: בְּאֶרֶץ כְּנָעַן.  
> כג כ: וַיָּקָם הַשָּׂדֶה וְהַמְּעָרָה אֲשֶׁר בּוֹ לְאַבְרָהָם לַאֲחֻזַּת קָבֶר: מֵאֵת בְּנֵי חֵת.  

**עם**
**"ועפרון ישב בתוך בני חת; ויען עפרון החתי את אברהם באזני בני חת לכל באי שער עירו לאמר" (בראשית כג:י)**
**"ויקברו אתו יצחק וישמעאל בניו אל מערת המכפלה: אל שדה עפרן בן צחר החתי אשר על פני ממרא" (בראשית כה:ט)**
**"ויהי עשו בן ארבעים שנה ויקח אשה את יהודית בת בארי החתי - ואת בשמת בת אילן החתי" (בראשית כו:לד)**
**"ותאמר רבקה אל יצחק קצתי בחיי מפני בנות חת; אם לקח יעקב אשה מבנות חת כאלה מבנות הארץ - למה לי חיים" (בראשית כז:מו)**
**"עשו לקח את נשיו מבנות כנען: את עדה בת אילון החתי ואת אהליבמה בת ענה בת צבעון החוי" (בראשית לו:ב)**
**"ויצו אותם ויאמר אלהם אני נאסף אל עמי - קברו אתי אל אבתי: אל המערה - אשר בשדה עפרון החתי" (בראשית מט:כט)**

**ח.ו.ת**
**"ולקח מלא המחתה גחלי אש מעל המזבח מלפני יהוה ומלא חפניו קטרת סמים דקה; והביא מבית לפרכת" (ויקרא טז:יב)**
**"ויקחו איש מחתתו ויתנו עליהם אש וישימו עליהם קטרת; ויעמדו פתח אהל מועד - ומשה ואהרן" (במדבר טז:יח)**
**"אמר אל אלעזר בן אהרן הכהן וירם את המחתת מבין השרפה ואת האש זרה הלאה: כי קדשו" (במדבר יז:ב)**
**"את מחתות החטאים האלה בנפשתם ועשו אתם רקעי פחים צפוי למזבח - כי הקריבם לפני יהוה ויקדשו; ויהיו לאות לבני ישראל" (במדבר יז:ג)**
**"ויאמר משה אל אהרן קח את המחתה ותן עליה אש מעל המזבח ושים קטרת והולך מהרה אל העדה וכפר עליהם: כי יצא הקצף מלפני יהוה החל הנגף" (במדבר יז:יא)**
**"ושברה כשבר נבל יוצרים כתות - לא יחמל; ולא ימצא במכתתו חרש לחתות אש מיקוד ולחשף מים מגבא" (ישעיהו ל:יד)**
**" היחתה איש אש בחיקו; ובגדיו לא תשרפנה" (משלי ו:כז)**
**" כי גחלים - אתה חתה על ראשו; ויהוה ישלם לך" (משלי כה:כב)**

**ח.ת.ת**
**"ויסעו; ויהי חתת אלהים על הערים אשר סביבותיהם ולא רדפו אחרי בני יעקב" (בראשית לה:ה)**
**"ומוראכם וחתכם יהיה על כל חית הארץ ועל כל עוף השמים; בכל אשר תרמש האדמה ובכל דגי הים בידכם נתנו" (בראשית ט:ב)**
**"ויאמר אליהם יהושע אל תיראו ואל תחתו: חזקו ואמצו - כי ככה יעשה יהוה לכל איביכם אשר אתם נלחמים אותם" (יהושוע י:כה)**
**"קשת גברים חתים; ונכשלים אזרו חיל" (שמואל-א ב:ד)**
**"יהוה יחתו מריבו עלו בשמים ירעם - יהוה ידין אפסי ארץ; ויתן עז למלכו וירם קרן משיחו" (שמואל-א ב:י)**
**"וישמע שאול וכל ישראל את דברי הפלשתי האלה; ויחתו ויראו מאד" (שמואל-א יז:יא)**
**"וישביהן קצרי יד - חתו ויבשו; היו עשב שדה וירק דשא חציר גגות ושדפה לפני קמה" (מלכים-ב יט:כו)**
**"כי ראש ארם דמשק וראש דמשק רצין; ובעוד ששים וחמש שנה יחת אפרים מעם" (ישעיהו ז:ח)**
**"רעו עמים וחתו והאזינו כל מרחקי ארץ; התאזרו וחתו התאזרו וחתו" (ישעיהו ח:ט)**
**"כי את על סבלו ואת מטה שכמו שבט הנגש בו - החתת כיום מדין" (ישעיהו ט:ג)**
**"וחתו ובשו - מכוש מבטם ומן מצרים תפארתם" (ישעיהו כ:ה)**
**"כי מקול יהוה יחת אשור; בשבט יכה" (ישעיהו ל:לא)**

# שליחות אליעזר - חיפוש עממיות חדשה נטולת פאסון {#שליחות-אליעזר---חיפוש-עממיות-חדשה-נטולת-פאסון}

> כד א: וְאַבְרָהָם זָקֵן בָּא בַּיָּמִים; וַיהוָה בֵּרַךְ אֶת אַבְרָהָם בַּכֹּל.  
> כד ב: וַיֹּאמֶר אַבְרָהָם אֶל עַבְדּוֹ זְקַן בֵּיתוֹ הַמֹּשֵׁל בְּכָל אֲשֶׁר לוֹ: שִׂים נָא יָדְךָ תַּחַת יְרֵכִי.  
> כד ג: וְאַשְׁבִּיעֲךָ בַּיהוָה אֱלֹהֵי הַשָּׁמַיִם וֵאלֹהֵי הָאָרֶץ: אֲשֶׁר לֹא תִקַּח אִשָּׁה לִבְנִי מִבְּנוֹת הַכְּנַעֲנִי אֲשֶׁר אָנֹכִי יוֹשֵׁב בְּקִרְבּוֹ.  
> כד ד: כִּי אֶל אַרְצִי וְאֶל מוֹלַדְתִּי תֵּלֵךְ; וְלָקַחְתָּ אִשָּׁה לִבְנִי לְיִצְחָק.  
> כד ה: וַיֹּאמֶר אֵלָיו הָעֶבֶד אוּלַי לֹא תֹאבֶה הָאִשָּׁה לָלֶכֶת אַחֲרַי אֶל הָאָרֶץ הַזֹּאת; הֶהָשֵׁב אָשִׁיב אֶת בִּנְךָ אֶל הָאָרֶץ אֲשֶׁר יָצָאתָ מִשָּׁם.  
> כד ו: וַיֹּאמֶר אֵלָיו אַבְרָהָם: הִשָּׁמֶר לְךָ פֶּן תָּשִׁיב אֶת בְּנִי שָׁמָּה.  
> כד ז: יְהוָה אֱלֹהֵי הַשָּׁמַיִם אֲשֶׁר לְקָחַנִי מִבֵּית אָבִי וּמֵאֶרֶץ מוֹלַדְתִּי וַאֲשֶׁר דִּבֶּר לִי וַאֲשֶׁר נִשְׁבַּע לִי לֵאמֹר לְזַרְעֲךָ אֶתֵּן אֶת הָאָרֶץ הַזֹּאת הוּא יִשְׁלַח מַלְאָכוֹ לְפָנֶיךָ וְלָקַחְתָּ אִשָּׁה לִבְנִי מִשָּׁם.  
> כד ח: וְאִם לֹא תֹאבֶה הָאִשָּׁה לָלֶכֶת אַחֲרֶיךָ וְנִקִּיתָ מִשְּׁבֻעָתִי זֹאת; רַק אֶת בְּנִי לֹא תָשֵׁב שָׁמָּה.  
> כד ט: וַיָּשֶׂם הָעֶבֶד אֶת יָדוֹ תַּחַת יֶרֶךְ אַבְרָהָם אֲדֹנָיו; וַיִּשָּׁבַע לוֹ עַל הַדָּבָר הַזֶּה.  
> כד י: וַיִּקַּח הָעֶבֶד עֲשָׂרָה גְמַלִּים מִגְּמַלֵּי אֲדֹנָיו וַיֵּלֶךְ וְכָל טוּב אֲדֹנָיו בְּיָדוֹ; וַיָּקָם וַיֵּלֶךְ אֶל אֲרַם נַהֲרַיִם אֶל עִיר נָחוֹר.  
> כד יא: וַיַּבְרֵךְ הַגְּמַלִּים מִחוּץ לָעִיר אֶל בְּאֵר הַמָּיִם לְעֵת עֶרֶב לְעֵת צֵאת הַשֹּׁאֲבֹת.  
> כד יב: וַיֹּאמַר יְהוָה אֱלֹהֵי אֲדֹנִי אַבְרָהָם הַקְרֵה נָא לְפָנַי הַיּוֹם; וַעֲשֵׂה חֶסֶד עִם אֲדֹנִי אַבְרָהָם.  
> כד יג: הִנֵּה אָנֹכִי נִצָּב עַל עֵין הַמָּיִם; וּבְנוֹת אַנְשֵׁי הָעִיר יֹצְאֹת לִשְׁאֹב מָיִם.  
> כד יד: וְהָיָה הַנַּעֲרָ אֲשֶׁר אֹמַר אֵלֶיהָ הַטִּי נָא כַדֵּךְ וְאֶשְׁתֶּה וְאָמְרָה שְׁתֵה וְגַם גְּמַלֶּיךָ אַשְׁקֶה אֹתָהּ הֹכַחְתָּ לְעַבְדְּךָ לְיִצְחָק וּבָהּ אֵדַע כִּי עָשִׂיתָ חֶסֶד עִם אֲדֹנִי.  
> כד טו: וַיְהִי הוּא טֶרֶם כִּלָּה לְדַבֵּר וְהִנֵּה רִבְקָה יֹצֵאת אֲשֶׁר יֻלְּדָה לִבְתוּאֵל בֶּן מִלְכָּה אֵשֶׁת נָחוֹר אֲחִי אַבְרָהָם; וְכַדָּהּ עַל שִׁכְמָהּ.  
> כד טז: וְהַנַּעֲרָ טֹבַת מַרְאֶה מְאֹד בְּתוּלָה וְאִישׁ לֹא יְדָעָהּ; וַתֵּרֶד הָעַיְנָה וַתְּמַלֵּא כַדָּהּ וַתָּעַל.  
> כד יז: וַיָּרָץ הָעֶבֶד לִקְרָאתָהּ; וַיֹּאמֶר הַגְמִיאִינִי נָא מְעַט מַיִם מִכַּדֵּךְ.  
> כד יח: וַתֹּאמֶר שְׁתֵה אֲדֹנִי; וַתְּמַהֵר וַתֹּרֶד כַּדָּהּ עַל יָדָהּ וַתַּשְׁקֵהוּ.  
> כד יט: וַתְּכַל לְהַשְׁקֹתוֹ; וַתֹּאמֶר גַּם לִגְמַלֶּיךָ אֶשְׁאָב עַד אִם כִּלּוּ לִשְׁתֹּת.  
> כד כ: וַתְּמַהֵר וַתְּעַר כַּדָּהּ אֶל הַשֹּׁקֶת וַתָּרָץ עוֹד אֶל הַבְּאֵר לִשְׁאֹב; וַתִּשְׁאַב לְכָל גְּמַלָּיו.  
> כד כא: וְהָאִישׁ מִשְׁתָּאֵה לָהּ; מַחֲרִישׁ לָדַעַת הַהִצְלִיחַ יְהוָה דַּרְכּוֹ אִם לֹא.  
> כד כב: וַיְהִי כַּאֲשֶׁר כִּלּוּ הַגְּמַלִּים לִשְׁתּוֹת וַיִּקַּח הָאִישׁ נֶזֶם זָהָב בֶּקַע מִשְׁקָלוֹ וּשְׁנֵי צְמִידִים עַל יָדֶיהָ עֲשָׂרָה זָהָב מִשְׁקָלָם.  
> כד כג: וַיֹּאמֶר בַּת מִי אַתְּ הַגִּידִי נָא לִי; הֲיֵשׁ בֵּית אָבִיךְ מָקוֹם לָנוּ לָלִין.  
> כד כד: וַתֹּאמֶר אֵלָיו בַּת בְּתוּאֵל אָנֹכִי בֶּן מִלְכָּה אֲשֶׁר יָלְדָה לְנָחוֹר.  
> כד כה: וַתֹּאמֶר אֵלָיו גַּם תֶּבֶן גַּם מִסְפּוֹא רַב עִמָּנוּ גַּם מָקוֹם לָלוּן.  
> כד כו: וַיִּקֹּד הָאִישׁ וַיִּשְׁתַּחוּ לַיהוָה.  
> כד כז: וַיֹּאמֶר בָּרוּךְ יְהוָה אֱלֹהֵי אֲדֹנִי אַבְרָהָם אֲשֶׁר לֹא עָזַב חַסְדּוֹ וַאֲמִתּוֹ מֵעִם אֲדֹנִי; אָנֹכִי בַּדֶּרֶךְ נָחַנִי יְהוָה בֵּית אֲחֵי אֲדֹנִי.  
> כד כח: וַתָּרָץ הַנַּעֲרָ וַתַּגֵּד לְבֵית אִמָּהּ כַּדְּבָרִים הָאֵלֶּה.  
> כד כט: וּלְרִבְקָה אָח וּשְׁמוֹ לָבָן; וַיָּרָץ לָבָן אֶל הָאִישׁ הַחוּצָה אֶל הָעָיִן.  
> כד ל: וַיְהִי כִּרְאֹת אֶת הַנֶּזֶם וְאֶת הַצְּמִדִים עַל יְדֵי אֲחֹתוֹ וּכְשָׁמְעוֹ אֶת דִּבְרֵי רִבְקָה אֲחֹתוֹ לֵאמֹר כֹּה דִבֶּר אֵלַי הָאִישׁ; וַיָּבֹא אֶל הָאִישׁ וְהִנֵּה עֹמֵד עַל הַגְּמַלִּים עַל הָעָיִן.  
> כד לא: וַיֹּאמֶר בּוֹא בְּרוּךְ יְהוָה; לָמָּה תַעֲמֹד בַּחוּץ וְאָנֹכִי פִּנִּיתִי הַבַּיִת וּמָקוֹם לַגְּמַלִּים.  
> כד לב: וַיָּבֹא הָאִישׁ הַבַּיְתָה וַיְפַתַּח הַגְּמַלִּים; וַיִּתֵּן תֶּבֶן וּמִסְפּוֹא לַגְּמַלִּים וּמַיִם לִרְחֹץ רַגְלָיו וְרַגְלֵי הָאֲנָשִׁים אֲשֶׁר אִתּוֹ.  
> כד לג: וַיֻּישַׂם (וַיּוּשַׂם) לְפָנָיו לֶאֱכֹל וַיֹּאמֶר לֹא אֹכַל עַד אִם דִּבַּרְתִּי דְּבָרָי; וַיֹּאמֶר דַּבֵּר.  
> כד לד: וַיֹּאמַר: עֶבֶד אַבְרָהָם אָנֹכִי.  
> כד לה: וַיהוָה בֵּרַךְ אֶת אֲדֹנִי מְאֹד וַיִּגְדָּל; וַיִּתֶּן לוֹ צֹאן וּבָקָר וְכֶסֶף וְזָהָב וַעֲבָדִם וּשְׁפָחֹת וּגְמַלִּים וַחֲמֹרִים.  
> כד לו: וַתֵּלֶד שָׂרָה אֵשֶׁת אֲדֹנִי בֵן לַאדֹנִי אַחֲרֵי זִקְנָתָהּ; וַיִּתֶּן לוֹ אֶת כָּל אֲשֶׁר לוֹ.  
> כד לז: וַיַּשְׁבִּעֵנִי אֲדֹנִי לֵאמֹר: לֹא תִּקַּח אִשָּׁה לִבְנִי מִבְּנוֹת הַכְּנַעֲנִי אֲשֶׁר אָנֹכִי יֹשֵׁב בְּאַרְצוֹ.  
> כד לח: אִם לֹא אֶל בֵּית אָבִי תֵּלֵךְ וְאֶל מִשְׁפַּחְתִּי; וְלָקַחְתָּ אִשָּׁה לִבְנִי.  
> כד לט: וָאֹמַר אֶל אֲדֹנִי: אֻלַי לֹא תֵלֵךְ הָאִשָּׁה אַחֲרָי.  
> כד מ: וַיֹּאמֶר אֵלָי: יְהוָה אֲשֶׁר הִתְהַלַּכְתִּי לְפָנָיו יִשְׁלַח מַלְאָכוֹ אִתָּךְ וְהִצְלִיחַ דַּרְכֶּךָ וְלָקַחְתָּ אִשָּׁה לִבְנִי מִמִּשְׁפַּחְתִּי וּמִבֵּית אָבִי.  
> כד מא: אָז תִּנָּקֶה מֵאָלָתִי כִּי תָבוֹא אֶל מִשְׁפַּחְתִּי; וְאִם לֹא יִתְּנוּ לָךְ וְהָיִיתָ נָקִי מֵאָלָתִי.  
> כד מב: וָאָבֹא הַיּוֹם אֶל הָעָיִן; וָאֹמַר יְהוָה אֱלֹהֵי אֲדֹנִי אַבְרָהָם אִם יֶשְׁךָ נָּא מַצְלִיחַ דַּרְכִּי אֲשֶׁר אָנֹכִי הֹלֵךְ עָלֶיהָ.  
> כד מג: הִנֵּה אָנֹכִי נִצָּב עַל עֵין הַמָּיִם; וְהָיָה הָעַלְמָה הַיֹּצֵאת לִשְׁאֹב וְאָמַרְתִּי אֵלֶיהָ הַשְׁקִינִי נָא מְעַט מַיִם מִכַּדֵּךְ.  
> כד מד: וְאָמְרָה אֵלַי גַּם אַתָּה שְׁתֵה וְגַם לִגְמַלֶּיךָ אֶשְׁאָב הִוא הָאִשָּׁה אֲשֶׁר הֹכִיחַ יְהוָה לְבֶן אֲדֹנִי.  
> כד מה: אֲנִי טֶרֶם אֲכַלֶּה לְדַבֵּר אֶל לִבִּי וְהִנֵּה רִבְקָה יֹצֵאת וְכַדָּהּ עַל שִׁכְמָהּ וַתֵּרֶד הָעַיְנָה וַתִּשְׁאָב; וָאֹמַר אֵלֶיהָ הַשְׁקִינִי נָא.  
> כד מו: וַתְּמַהֵר וַתּוֹרֶד כַּדָּהּ מֵעָלֶיהָ וַתֹּאמֶר שְׁתֵה וְגַם גְּמַלֶּיךָ אַשְׁקֶה; וָאֵשְׁתְּ וְגַם הַגְּמַלִּים הִשְׁקָתָה.  
> כד מז: וָאֶשְׁאַל אֹתָהּ וָאֹמַר בַּת מִי אַתְּ וַתֹּאמֶר בַּת בְּתוּאֵל בֶּן נָחוֹר אֲשֶׁר יָלְדָה לּוֹ מִלְכָּה; וָאָשִׂם הַנֶּזֶם עַל אַפָּהּ וְהַצְּמִידִים עַל יָדֶיהָ.  
> כד מח: וָאֶקֹּד וָאֶשְׁתַּחֲוֶה לַיהוָה; וָאֲבָרֵךְ אֶת יְהוָה אֱלֹהֵי אֲדֹנִי אַבְרָהָם אֲשֶׁר הִנְחַנִי בְּדֶרֶךְ אֱמֶת לָקַחַת אֶת בַּת אֲחִי אֲדֹנִי לִבְנוֹ.  
> כד מט: וְעַתָּה אִם יֶשְׁכֶם עֹשִׂים חֶסֶד וֶאֱמֶת אֶת אֲדֹנִי הַגִּידוּ לִי; וְאִם לֹא הַגִּידוּ לִי וְאֶפְנֶה עַל יָמִין אוֹ עַל שְׂמֹאל.  
> כד נ: וַיַּעַן לָבָן וּבְתוּאֵל וַיֹּאמְרוּ מֵיְהוָה יָצָא הַדָּבָר; לֹא נוּכַל דַּבֵּר אֵלֶיךָ רַע אוֹ טוֹב.  
> כד נא: הִנֵּה רִבְקָה לְפָנֶיךָ קַח וָלֵךְ; וּתְהִי אִשָּׁה לְבֶן אֲדֹנֶיךָ כַּאֲשֶׁר דִּבֶּר יְהוָה.  
> כד נב: וַיְהִי כַּאֲשֶׁר שָׁמַע עֶבֶד אַבְרָהָם אֶת דִּבְרֵיהֶם; וַיִּשְׁתַּחוּ אַרְצָה לַיהוָה.  
> כד נג: וַיּוֹצֵא הָעֶבֶד כְּלֵי כֶסֶף וּכְלֵי זָהָב וּבְגָדִים וַיִּתֵּן לְרִבְקָה; וּמִגְדָּנֹת נָתַן לְאָחִיהָ וּלְאִמָּהּ.  
> כד נד: וַיֹּאכְלוּ וַיִּשְׁתּוּ הוּא וְהָאֲנָשִׁים אֲשֶׁר עִמּוֹ וַיָּלִינוּ; וַיָּקוּמוּ בַבֹּקֶר וַיֹּאמֶר שַׁלְּחֻנִי לַאדֹנִי.  
> כד נה: וַיֹּאמֶר אָחִיהָ וְאִמָּהּ תֵּשֵׁב הַנַּעֲרָ אִתָּנוּ יָמִים אוֹ עָשׂוֹר; אַחַר תֵּלֵךְ.  
> כד נו: וַיֹּאמֶר אֲלֵהֶם אַל תְּאַחֲרוּ אֹתִי וַיהוָה הִצְלִיחַ דַּרְכִּי; שַׁלְּחוּנִי וְאֵלְכָה לַאדֹנִי.  
> כד נז: וַיֹּאמְרוּ נִקְרָא לַנַּעֲרָ וְנִשְׁאֲלָה אֶת פִּיהָ.  
> כד נח: וַיִּקְרְאוּ לְרִבְקָה וַיֹּאמְרוּ אֵלֶיהָ הֲתֵלְכִי עִם הָאִישׁ הַזֶּה; וַתֹּאמֶר אֵלֵךְ.  
> כד נט: וַיְשַׁלְּחוּ אֶת רִבְקָה אֲחֹתָם וְאֶת מֵנִקְתָּהּ וְאֶת עֶבֶד אַבְרָהָם וְאֶת אֲנָשָׁיו.  

## **כד ס** וַיְבָרְכוּ אֶת רִבְקָה וַיֹּאמְרוּ לָהּ אֲחֹתֵנוּ אַתְּ הֲיִי לְאַלְפֵי רְבָבָה; וְיִירַשׁ זַרְעֵךְ אֵת שַׁעַר שֹׂנְאָיו.

## **כד סא** וַתָּקָם רִבְקָה וְנַעֲרֹתֶיהָ וַתִּרְכַּבְנָה עַל הַגְּמַלִּים וַתֵּלַכְנָה אַחֲרֵי הָאִישׁ; וַיִּקַּח הָעֶבֶד אֶת רִבְקָה וַיֵּלַךְ.

## **כד סב** וְיִצְחָק בָּא מִבּוֹא בְּאֵר לַחַי רֹאִי; וְהוּא יוֹשֵׁב בְּאֶרֶץ הַנֶּגֶב.

## **כד סג** וַיֵּצֵא יִצְחָק לָשׂוּחַ בַּשָּׂדֶה לִפְנוֹת עָרֶב; וַיִּשָּׂא עֵינָיו וַיַּרְא וְהִנֵּה גְמַלִּים בָּאִים.

## **כד סד** וַתִּשָּׂא רִבְקָה אֶת עֵינֶיהָ וַתֵּרֶא אֶת יִצְחָק; וַתִּפֹּל מֵעַל הַגָּמָל.

## **כד סה** וַתֹּאמֶר אֶל הָעֶבֶד מִי הָאִישׁ הַלָּזֶה הַהֹלֵךְ בַּשָּׂדֶה לִקְרָאתֵנוּ וַיֹּאמֶר הָעֶבֶד הוּא אֲדֹנִי; וַתִּקַּח הַצָּעִיף וַתִּתְכָּס.

## **כד סו** וַיְסַפֵּר הָעֶבֶד לְיִצְחָק אֵת כָּל הַדְּבָרִים אֲשֶׁר עָשָׂה.

## **כד סז** וַיְבִאֶהָ יִצְחָק הָאֹהֱלָה שָׂרָה אִמּוֹ וַיִּקַּח אֶת רִבְקָה וַתְּהִי לוֹ לְאִשָּׁה וַיֶּאֱהָבֶהָ; וַיִּנָּחֵם יִצְחָק אַחֲרֵי אִמּוֹ.

##

# קְטוּרָה - התפתחויות משניות - ומות אברהם {#קְטוּרָה---התפתחויות-משניות---ומות-אברהם}

> כה א: וַיֹּסֶף אַבְרָהָם וַיִּקַּח אִשָּׁה וּשְׁמָהּ קְטוּרָה.  
> כה ב: וַתֵּלֶד לוֹ אֶת זִמְרָן וְאֶת יָקְשָׁן וְאֶת מְדָן וְאֶת מִדְיָן וְאֶת יִשְׁבָּק וְאֶת שׁוּחַ.  
> כה ג: וְיָקְשָׁן יָלַד אֶת שְׁבָא וְאֶת דְּדָן; וּבְנֵי דְדָן הָיוּ אַשּׁוּרִם וּלְטוּשִׁם וּלְאֻמִּים.  
> כה ד: וּבְנֵי מִדְיָן עֵיפָה וָעֵפֶר וַחֲנֹךְ וַאֲבִידָע וְאֶלְדָּעָה; כָּל אֵלֶּה בְּנֵי קְטוּרָה.  
> כה ה: וַיִּתֵּן אַבְרָהָם אֶת כָּל אֲשֶׁר לוֹ לְיִצְחָק.  
> כה ו: וְלִבְנֵי הַפִּילַגְשִׁים אֲשֶׁר לְאַבְרָהָם נָתַן אַבְרָהָם מַתָּנֹת; וַיְשַׁלְּחֵם מֵעַל יִצְחָק בְּנוֹ בְּעוֹדֶנּוּ חַי קֵדְמָה אֶל אֶרֶץ קֶדֶם.  
> כה ז: וְאֵלֶּה יְמֵי שְׁנֵי חַיֵּי אַבְרָהָם אֲשֶׁר חָי: מְאַת שָׁנָה וְשִׁבְעִים שָׁנָה וְחָמֵשׁ שָׁנִים.  
> כה ח: וַיִּגְוַע וַיָּמָת אַבְרָהָם בְּשֵׂיבָה טוֹבָה זָקֵן וְשָׂבֵעַ; וַיֵּאָסֶף אֶל עַמָּיו.  
> כה ט: וַיִּקְבְּרוּ אֹתוֹ יִצְחָק וְיִשְׁמָעֵאל בָּנָיו אֶל מְעָרַת הַמַּכְפֵּלָה: אֶל שְׂדֵה עֶפְרֹן בֶּן צֹחַר הַחִתִּי אֲשֶׁר עַל פְּנֵי מַמְרֵא.  
> כה י: הַשָּׂדֶה אֲשֶׁר קָנָה אַבְרָהָם מֵאֵת בְּנֵי חֵת שָׁמָּה קֻבַּר אַבְרָהָם וְשָׂרָה אִשְׁתּוֹ.  
> כה יא: וַיְהִי אַחֲרֵי מוֹת אַבְרָהָם וַיְבָרֶךְ אֱלֹהִים אֶת יִצְחָק בְּנוֹ; וַיֵּשֶׁב יִצְחָק עִם בְּאֵר לַחַי רֹאִי.  

##

##

> כה יב: וְאֵלֶּה תֹּלְדֹת יִשְׁמָעֵאל בֶּן אַבְרָהָם: אֲשֶׁר יָלְדָה הָגָר הַמִּצְרִית שִׁפְחַת שָׂרָה לְאַבְרָהָם.  
> כה יג: וְאֵלֶּה שְׁמוֹת בְּנֵי יִשְׁמָעֵאל בִּשְׁמֹתָם לְתוֹלְדֹתָם: בְּכֹר יִשְׁמָעֵאל נְבָיֹת וְקֵדָר וְאַדְבְּאֵל וּמִבְשָׂם.  
> כה יד: וּמִשְׁמָע וְדוּמָה וּמַשָּׂא.  
> כה טו: חֲדַד וְתֵימָא יְטוּר נָפִישׁ וָקֵדְמָה.  
> כה טז: אֵלֶּה הֵם בְּנֵי יִשְׁמָעֵאל וְאֵלֶּה שְׁמֹתָם בְּחַצְרֵיהֶם וּבְטִירֹתָם שְׁנֵים עָשָׂר נְשִׂיאִם לְאֻמֹּתָם.  
> כה יז: וְאֵלֶּה שְׁנֵי חַיֵּי יִשְׁמָעֵאל מְאַת שָׁנָה וּשְׁלֹשִׁים שָׁנָה וְשֶׁבַע שָׁנִים; וַיִּגְוַע וַיָּמָת וַיֵּאָסֶף אֶל עַמָּיו.  
> כה יח: וַיִּשְׁכְּנוּ מֵחֲוִילָה עַד שׁוּר אֲשֶׁר עַל פְּנֵי מִצְרַיִם בֹּאֲכָה אַשּׁוּרָה; עַל פְּנֵי כָל אֶחָיו נָפָל.  

# הולדת עשיו ויעקב {#הולדת-עשיו-ויעקב}

> כה יט: וְאֵלֶּה תּוֹלְדֹת יִצְחָק בֶּן אַבְרָהָם:  אַבְרָהָם הוֹלִיד אֶת יִצְחָק.  
> כה כ: וַיְהִי יִצְחָק בֶּן אַרְבָּעִים שָׁנָה בְּקַחְתּוֹ אֶת רִבְקָה בַּת בְּתוּאֵל הָאֲרַמִּי מִפַּדַּן אֲרָם אֲחוֹת לָבָן הָאֲרַמִּי לוֹ לְאִשָּׁה.  
> כה כא: וַיֶּעְתַּר יִצְחָק לַיהוָה לְנֹכַח אִשְׁתּוֹ כִּי עֲקָרָה הִוא; וַיֵּעָתֶר לוֹ יְהוָה וַתַּהַר רִבְקָה אִשְׁתּוֹ.  
> כה כב: וַיִּתְרֹצְצוּ הַבָּנִים בְּקִרְבָּהּ וַתֹּאמֶר אִם כֵּן לָמָּה זֶּה אָנֹכִי; וַתֵּלֶךְ לִדְרֹשׁ אֶת יְהוָה.  
> כה כג: וַיֹּאמֶר יְהוָה לָהּ שְׁנֵי גֹיִים (גוֹיִם) בְּבִטְנֵךְ וּשְׁנֵי לְאֻמִּים מִמֵּעַיִךְ יִפָּרֵדוּ; וּלְאֹם מִלְאֹם יֶאֱמָץ וְרַב יַעֲבֹד צָעִיר.  
> כה כד: וַיִּמְלְאוּ יָמֶיהָ לָלֶדֶת; וְהִנֵּה תוֹמִם בְּבִטְנָהּ.  
> כה כה: וַיֵּצֵא הָרִאשׁוֹן אַדְמוֹנִי כֻּלּוֹ כְּאַדֶּרֶת שֵׂעָר; וַיִּקְרְאוּ שְׁמוֹ עֵשָׂו.  
> כה כו: וְאַחֲרֵי כֵן יָצָא אָחִיו וְיָדוֹ אֹחֶזֶת בַּעֲקֵב עֵשָׂו וַיִּקְרָא שְׁמוֹ יַעֲקֹב; וְיִצְחָק בֶּן שִׁשִּׁים שָׁנָה בְּלֶדֶת אֹתָם.  
> כה כז: וַיִּגְדְּלוּ הַנְּעָרִים וַיְהִי עֵשָׂו אִישׁ יֹדֵעַ צַיִד אִישׁ שָׂדֶה; וְיַעֲקֹב אִישׁ תָּם יֹשֵׁב אֹהָלִים.  
> כה כח: וַיֶּאֱהַב יִצְחָק אֶת עֵשָׂו כִּי צַיִד בְּפִיו; וְרִבְקָה אֹהֶבֶת אֶת יַעֲקֹב.  

###### צַיִד - שורש צדה: "ואם בשנאה יהדפנו, או השליך עליו =בצדיה=, וימת" (במדבר לה:כ) "וגם אמרתי - לא אגרש אותם מפניכם; והיו לכם =לצדים= ואלהיהם יהיו לכם למוקש" (שופטים ב:ג) "ונעלות בלות ומטלאות ברגליהם, ושלמות בלות עליהם; וכל לחם =צידם=, יבש היה נקדים" (יהושוע ט:ה) "ויקחו את =צדה= העם בידם ואת שופרתיהם, ואת כל איש ישראל שלח איש לאהליו, ובשלש מאות האיש החזיק" (שופטים ז:ח) "ואבי ראה גם ראה את כנף מעילך בידי: כי בכרתי את כנף מעילך ולא הרגתיך, דע וראה כי אין בידי רעה ופשע ולא חטאתי לך - ואתה =צדה= את נפשי לקחתה" (שמואל-א כד:יא) "אבד חסיד מן הארץ, וישר באדם אין: כלם לדמים יארבו, איש את אחיהו =יצודו= חרם" (מיכה ז:ב)

גדי:
להגיד
גדי עיזים הוא חלש ועדין: "ותצלח עליו רוח יהוה וישסעהו כשסע הגדי ומאומה אין בידו; ולא הגיד לאביו ולאמו את אשר עשה" (שופטים יד:ו)
"ותאמר לאה בגד (בא גד); ותקרא את שמו גד" (בראשית ל:יא)
"גד גדוד יגודנו; והוא יגד עקב" (בראשית מט:יט)
"ויקראו בקול גדול ויתגדדו כמשפטם בחרבות וברמחים - עד שפך דם עליהם" (מלכים-א יח:כח)
"אי לזאת אסלוח (אסלח ) לך - בניך עזבוני וישבעו בלא אלהים; ואשבע אותם וינאפו ובית זונה יתגודדו" (ירמיהו ה:ז)
"כי כל ראש קרחה וכל זקן גרעה; על כל ידים גדדת ועל מתנים שק" (ירמיהו מח:לז)

# הנזיד ומכירת הבכורה {#הנזיד-ומכירת-הבכורה}

> כה כט: וַיָּזֶד יַעֲקֹב נָזִיד; וַיָּבֹא עֵשָׂו מִן הַשָּׂדֶה וְהוּא עָיֵף.  
> כה ל: וַיֹּאמֶר עֵשָׂו אֶל יַעֲקֹב הַלְעִיטֵנִי נָא מִן הָאָדֹם הָאָדֹם הַזֶּה כִּי עָיֵף אָנֹכִי; עַל כֵּן קָרָא שְׁמוֹ אֱדוֹם.  
> כה לא: וַיֹּאמֶר יַעֲקֹב:  מִכְרָה כַיּוֹם אֶת בְּכֹרָתְךָ לִי.  
> כה לב: וַיֹּאמֶר עֵשָׂו הִנֵּה אָנֹכִי הוֹלֵךְ לָמוּת; וְלָמָּה זֶּה לִי בְּכֹרָה.  
> כה לג: וַיֹּאמֶר יַעֲקֹב הִשָּׁבְעָה לִּי כַּיּוֹם וַיִּשָּׁבַע לוֹ; וַיִּמְכֹּר אֶת בְּכֹרָתוֹ לְיַעֲקֹב.  
> כה לד: וְיַעֲקֹב נָתַן לְעֵשָׂו לֶחֶם וּנְזִיד עֲדָשִׁים וַיֹּאכַל וַיֵּשְׁתְּ וַיָּקָם וַיֵּלַךְ; וַיִּבֶז עֵשָׂו אֶת הַבְּכֹרָה.  

# רעב - יצחק ואבימלך {#רעב---יצחק-ואבימלך}

> כו א: וַיְהִי רָעָב בָּאָרֶץ מִלְּבַד הָרָעָב הָרִאשׁוֹן אֲשֶׁר הָיָה בִּימֵי אַבְרָהָם; וַיֵּלֶךְ יִצְחָק אֶל אֲבִימֶלֶךְ מֶלֶךְ פְּלִשְׁתִּים גְּרָרָה.  
> כו ב: וַיֵּרָא אֵלָיו יְהוָה וַיֹּאמֶר אַל תֵּרֵד מִצְרָיְמָה:  שְׁכֹן בָּאָרֶץ אֲשֶׁר אֹמַר אֵלֶיךָ.  
> כו ג: גּוּר בָּאָרֶץ הַזֹּאת וְאֶהְיֶה עִמְּךָ וַאֲבָרְכֶךָּ:  כִּי לְךָ וּלְזַרְעֲךָ אֶתֵּן אֶת כָּל הָאֲרָצֹת הָאֵל וַהֲקִמֹתִי אֶת הַשְּׁבֻעָה אֲשֶׁר נִשְׁבַּעְתִּי לְאַבְרָהָם אָבִיךָ.  
> כו ד: וְהִרְבֵּיתִי אֶת זַרְעֲךָ כְּכוֹכְבֵי הַשָּׁמַיִם וְנָתַתִּי לְזַרְעֲךָ אֵת כָּל הָאֲרָצֹת הָאֵל; וְהִתְבָּרְכוּ בְזַרְעֲךָ כֹּל גּוֹיֵי הָאָרֶץ.  
> כו ה: עֵקֶב אֲשֶׁר שָׁמַע אַבְרָהָם בְּקֹלִי; וַיִּשְׁמֹר מִשְׁמַרְתִּי מִצְוֹתַי חֻקּוֹתַי וְתוֹרֹתָי.  
> כו ו: וַיֵּשֶׁב יִצְחָק בִּגְרָר.  
> כו ז: וַיִּשְׁאֲלוּ אַנְשֵׁי הַמָּקוֹם לְאִשְׁתּוֹ וַיֹּאמֶר אֲחֹתִי הִוא:  כִּי יָרֵא לֵאמֹר אִשְׁתִּי פֶּן יַהַרְגֻנִי אַנְשֵׁי הַמָּקוֹם עַל רִבְקָה כִּי טוֹבַת מַרְאֶה הִוא.  
> כו ח: וַיְהִי כִּי אָרְכוּ לוֹ שָׁם הַיָּמִים וַיַּשְׁקֵף אֲבִימֶלֶךְ מֶלֶךְ פְּלִשְׁתִּים בְּעַד הַחַלּוֹן; וַיַּרְא וְהִנֵּה יִצְחָק מְצַחֵק אֵת רִבְקָה אִשְׁתּוֹ.  
> כו ט: וַיִּקְרָא אֲבִימֶלֶךְ לְיִצְחָק וַיֹּאמֶר אַךְ הִנֵּה אִשְׁתְּךָ הִוא וְאֵיךְ אָמַרְתָּ אֲחֹתִי הִוא; וַיֹּאמֶר אֵלָיו יִצְחָק כִּי אָמַרְתִּי פֶּן אָמוּת עָלֶיהָ.  
> כו י: וַיֹּאמֶר אֲבִימֶלֶךְ מַה זֹּאת עָשִׂיתָ לָּנוּ; כִּמְעַט שָׁכַב אַחַד הָעָם אֶת אִשְׁתֶּךָ וְהֵבֵאתָ עָלֵינוּ אָשָׁם.  
> כו יא: וַיְצַו אֲבִימֶלֶךְ אֶת כָּל הָעָם לֵאמֹר:  הַנֹּגֵעַ בָּאִישׁ הַזֶּה וּבְאִשְׁתּוֹ מוֹת יוּמָת.  

# חפירת הבארות - המריבות ורְחֹבוֹת {#חפירת-הבארות---המריבות-ורְחֹבוֹת}

> כו יב: וַיִּזְרַע יִצְחָק בָּאָרֶץ הַהִוא וַיִּמְצָא בַּשָּׁנָה הַהִוא מֵאָה שְׁעָרִים; וַיְבָרְכֵהוּ יְהוָה.  
> כו יג: וַיִּגְדַּל הָאִישׁ; וַיֵּלֶךְ הָלוֹךְ וְגָדֵל עַד כִּי גָדַל מְאֹד.  
> כו יד: וַיְהִי לוֹ מִקְנֵה צֹאן וּמִקְנֵה בָקָר וַעֲבֻדָּה רַבָּה; וַיְקַנְאוּ אֹתוֹ פְּלִשְׁתִּים.  
> כו טו: וְכָל הַבְּאֵרֹת אֲשֶׁר חָפְרוּ עַבְדֵי אָבִיו בִּימֵי אַבְרָהָם אָבִיו סִתְּמוּם פְּלִשְׁתִּים וַיְמַלְאוּם עָפָר.  
> כו טז: וַיֹּאמֶר אֲבִימֶלֶךְ אֶל יִצְחָק:  לֵךְ מֵעִמָּנוּ כִּי עָצַמְתָּ מִמֶּנּוּ מְאֹד.  
> כו יז: וַיֵּלֶךְ מִשָּׁם יִצְחָק; וַיִּחַן בְּנַחַל גְּרָר וַיֵּשֶׁב שָׁם.  
> כו יח: וַיָּשָׁב יִצְחָק וַיַּחְפֹּר אֶת בְּאֵרֹת הַמַּיִם אֲשֶׁר חָפְרוּ בִּימֵי אַבְרָהָם אָבִיו וַיְסַתְּמוּם פְּלִשְׁתִּים אַחֲרֵי מוֹת אַבְרָהָם; וַיִּקְרָא לָהֶן שֵׁמוֹת כַּשֵּׁמֹת אֲשֶׁר קָרָא לָהֶן אָבִיו.  
> כו יט: וַיַּחְפְּרוּ עַבְדֵי יִצְחָק בַּנָּחַל; וַיִּמְצְאוּ שָׁם בְּאֵר מַיִם חַיִּים.  
> כו כ: וַיָּרִיבוּ רֹעֵי גְרָר עִם רֹעֵי יִצְחָק לֵאמֹר לָנוּ הַמָּיִם; וַיִּקְרָא שֵׁם הַבְּאֵר עֵשֶׂק כִּי הִתְעַשְּׂקוּ עִמּוֹ.  
> כו כא: וַיַּחְפְּרוּ בְּאֵר אַחֶרֶת וַיָּרִיבוּ גַּם עָלֶיהָ; וַיִּקְרָא שְׁמָהּ שִׂטְנָה.  
> כו כב: וַיַּעְתֵּק מִשָּׁם וַיַּחְפֹּר בְּאֵר אַחֶרֶת וְלֹא רָבוּ עָלֶיהָ; וַיִּקְרָא שְׁמָהּ רְחֹבוֹת וַיֹּאמֶר כִּי עַתָּה הִרְחִיב יְהוָה לָנוּ וּפָרִינוּ בָאָרֶץ.  

# ברית אברהם עם אבימלך ופיכל - קידוש נצח ישראל {#ברית-אברהם-עם-אבימלך-ופיכל---קידוש-נצח-ישראל-1}

> כו כג: וַיַּעַל מִשָּׁם בְּאֵר שָׁבַע.  
> כו כד: וַיֵּרָא אֵלָיו יְהוָה בַּלַּיְלָה הַהוּא וַיֹּאמֶר אָנֹכִי אֱלֹהֵי אַבְרָהָם אָבִיךָ; אַל תִּירָא כִּי אִתְּךָ אָנֹכִי וּבֵרַכְתִּיךָ וְהִרְבֵּיתִי אֶת זַרְעֲךָ בַּעֲבוּר אַבְרָהָם עַבְדִּי.  
> כו כה: וַיִּבֶן שָׁם מִזְבֵּחַ וַיִּקְרָא בְּשֵׁם יְהוָה וַיֶּט שָׁם אָהֳלוֹ; וַיִּכְרוּ שָׁם עַבְדֵי יִצְחָק בְּאֵר.  
> כו כו: וַאֲבִימֶלֶךְ הָלַךְ אֵלָיו מִגְּרָר; וַאֲחֻזַּת מֵרֵעֵהוּ וּפִיכֹל שַׂר צְבָאוֹ.  
> כו כז: וַיֹּאמֶר אֲלֵהֶם יִצְחָק מַדּוּעַ בָּאתֶם אֵלָי; וְאַתֶּם שְׂנֵאתֶם אֹתִי וַתְּשַׁלְּחוּנִי מֵאִתְּכֶם.  
> כו כח: וַיֹּאמְרוּ רָאוֹ רָאִינוּ כִּי הָיָה יְהוָה עִמָּךְ וַנֹּאמֶר תְּהִי נָא אָלָה בֵּינוֹתֵינוּ בֵּינֵינוּ וּבֵינֶךָ; וְנִכְרְתָה בְרִית עִמָּךְ.  
> כו כט: אִם תַּעֲשֵׂה עִמָּנוּ רָעָה כַּאֲשֶׁר לֹא נְגַעֲנוּךָ וְכַאֲשֶׁר עָשִׂינוּ עִמְּךָ רַק טוֹב וַנְּשַׁלֵּחֲךָ בְּשָׁלוֹם; אַתָּה עַתָּה בְּרוּךְ יְהוָה.  
> כו ל: וַיַּעַשׂ לָהֶם מִשְׁתֶּה וַיֹּאכְלוּ וַיִּשְׁתּוּ.  
> כו לא: וַיַּשְׁכִּימוּ בַבֹּקֶר וַיִּשָּׁבְעוּ אִישׁ לְאָחִיו; וַיְשַׁלְּחֵם יִצְחָק וַיֵּלְכוּ מֵאִתּוֹ בְּשָׁלוֹם.  
> כו לב: וַיְהִי בַּיּוֹם הַהוּא וַיָּבֹאוּ עַבְדֵי יִצְחָק וַיַּגִּדוּ לוֹ עַל אֹדוֹת הַבְּאֵר אֲשֶׁר חָפָרוּ; וַיֹּאמְרוּ לוֹ מָצָאנוּ מָיִם.  
> כו לג: וַיִּקְרָא אֹתָהּ שִׁבְעָה; עַל כֵּן שֵׁם הָעִיר בְּאֵר שֶׁבַע עַד הַיּוֹם הַזֶּה.  

# עשיו והחתיות: יְהוּדִית בַּת בְּאֵרִי ובָּשְׂמַת בַּת אֵילֹן {#עשיו-והחתיות:-יְהוּדִית-בַּת-בְּאֵרִי-ובָּשְׂמַת-בַּת-אֵילֹן}

> כו לד: וַיְהִי עֵשָׂו בֶּן אַרְבָּעִים שָׁנָה וַיִּקַּח אִשָּׁה אֶת יְהוּדִית בַּת בְּאֵרִי הַחִתִּי וְאֶת בָּשְׂמַת בַּת אֵילֹן הַחִתִּי.  
> כו לה: וַתִּהְיֶיןָ מֹרַת רוּחַ לְיִצְחָק וּלְרִבְקָה.  

# ברכת יצחק הגנובה {#ברכת-יצחק-הגנובה}

> כז א: וַיְהִי כִּי זָקֵן יִצְחָק וַתִּכְהֶיןָ עֵינָיו מֵרְאֹת; וַיִּקְרָא אֶת עֵשָׂו בְּנוֹ הַגָּדֹל וַיֹּאמֶר אֵלָיו בְּנִי וַיֹּאמֶר אֵלָיו הִנֵּנִי.  
> כז ב: וַיֹּאמֶר הִנֵּה נָא זָקַנְתִּי; לֹא יָדַעְתִּי יוֹם מוֹתִי.  
> כז ג: וְעַתָּה שָׂא נָא כֵלֶיךָ תֶּלְיְךָ וְקַשְׁתֶּךָ; וְצֵא הַשָּׂדֶה וְצוּדָה לִּי צָיִדה (צָיִד).  
> כז ד: וַעֲשֵׂה לִי מַטְעַמִּים כַּאֲשֶׁר אָהַבְתִּי וְהָבִיאָה לִּי וְאֹכֵלָה:  בַּעֲבוּר תְּבָרֶכְךָ נַפְשִׁי בְּטֶרֶם אָמוּת.  
> כז ה: וְרִבְקָה שֹׁמַעַת בְּדַבֵּר יִצְחָק אֶל עֵשָׂו בְּנוֹ; וַיֵּלֶךְ עֵשָׂו הַשָּׂדֶה לָצוּד צַיִד לְהָבִיא.  
> כז ו: וְרִבְקָה אָמְרָה אֶל יַעֲקֹב בְּנָהּ לֵאמֹר:  הִנֵּה שָׁמַעְתִּי אֶת אָבִיךָ מְדַבֵּר אֶל עֵשָׂו אָחִיךָ לֵאמֹר.  
> כז ז: הָבִיאָה לִּי צַיִד וַעֲשֵׂה לִי מַטְעַמִּים וְאֹכֵלָה; וַאֲבָרֶכְכָה לִפְנֵי יְהוָה לִפְנֵי מוֹתִי.  
> כז ח: וְעַתָּה בְנִי שְׁמַע בְּקֹלִי לַאֲשֶׁר אֲנִי מְצַוָּה אֹתָךְ.  
> כז ט: לֶךְ נָא אֶל הַצֹּאן וְקַח לִי מִשָּׁם שְׁנֵי גְּדָיֵי עִזִּים טֹבִים; וְאֶעֱשֶׂה אֹתָם מַטְעַמִּים לְאָבִיךָ כַּאֲשֶׁר אָהֵב.  
> כז י: וְהֵבֵאתָ לְאָבִיךָ וְאָכָל בַּעֲבֻר אֲשֶׁר יְבָרֶכְךָ לִפְנֵי מוֹתוֹ.  
> כז יא: וַיֹּאמֶר יַעֲקֹב אֶל רִבְקָה אִמּוֹ:  הֵן עֵשָׂו אָחִי אִישׁ שָׂעִר וְאָנֹכִי אִישׁ חָלָק.  
> כז יב: אוּלַי יְמֻשֵּׁנִי אָבִי וְהָיִיתִי בְעֵינָיו כִּמְתַעְתֵּעַ; וְהֵבֵאתִי עָלַי קְלָלָה וְלֹא בְרָכָה.  
> כז יג: וַתֹּאמֶר לוֹ אִמּוֹ עָלַי קִלְלָתְךָ בְּנִי; אַךְ שְׁמַע בְּקֹלִי וְלֵךְ קַח לִי.  
> כז יד: וַיֵּלֶךְ וַיִּקַּח וַיָּבֵא לְאִמּוֹ; וַתַּעַשׂ אִמּוֹ מַטְעַמִּים כַּאֲשֶׁר אָהֵב אָבִיו.  
> כז טו: וַתִּקַּח רִבְקָה אֶת בִּגְדֵי עֵשָׂו בְּנָהּ הַגָּדֹל הַחֲמֻדֹת אֲשֶׁר אִתָּהּ בַּבָּיִת; וַתַּלְבֵּשׁ אֶת יַעֲקֹב בְּנָהּ הַקָּטָן.  
> כז טז: וְאֵת עֹרֹת גְּדָיֵי הָעִזִּים הִלְבִּישָׁה עַל יָדָיו וְעַל חֶלְקַת צַוָּארָיו.  
> כז יז: וַתִּתֵּן אֶת הַמַּטְעַמִּים וְאֶת הַלֶּחֶם אֲשֶׁר עָשָׂתָה בְּיַד יַעֲקֹב בְּנָהּ.  
> כז יח: וַיָּבֹא אֶל אָבִיו וַיֹּאמֶר אָבִי; וַיֹּאמֶר הִנֶּנִּי מִי אַתָּה בְּנִי.  
> כז יט: וַיֹּאמֶר יַעֲקֹב אֶל אָבִיו אָנֹכִי עֵשָׂו בְּכֹרֶךָ עָשִׂיתִי כַּאֲשֶׁר דִּבַּרְתָּ אֵלָי; קוּם נָא שְׁבָה וְאָכְלָה מִצֵּידִי בַּעֲבוּר תְּבָרְכַנִּי נַפְשֶׁךָ.  
> כז כ: וַיֹּאמֶר יִצְחָק אֶל בְּנוֹ מַה זֶּה מִהַרְתָּ לִמְצֹא בְּנִי; וַיֹּאמֶר כִּי הִקְרָה יְהוָה אֱלֹהֶיךָ לְפָנָי.  
> כז כא: וַיֹּאמֶר יִצְחָק אֶל יַעֲקֹב גְּשָׁה נָּא וַאֲמֻשְׁךָ בְּנִי:  הַאַתָּה זֶה בְּנִי עֵשָׂו אִם לֹא.  
> כז כב: וַיִּגַּשׁ יַעֲקֹב אֶל יִצְחָק אָבִיו וַיְמֻשֵּׁהוּ; וַיֹּאמֶר הַקֹּל קוֹל יַעֲקֹב וְהַיָּדַיִם יְדֵי עֵשָׂו.  
> כז כג: וְלֹא הִכִּירוֹ כִּי הָיוּ יָדָיו כִּידֵי עֵשָׂו אָחִיו שְׂעִרֹת; וַיְבָרְכֵהוּ.  
> כז כד: וַיֹּאמֶר אַתָּה זֶה בְּנִי עֵשָׂו; וַיֹּאמֶר אָנִי.  
> כז כה: וַיֹּאמֶר הַגִּשָׁה לִּי וְאֹכְלָה מִצֵּיד בְּנִי לְמַעַן תְּבָרֶכְךָ נַפְשִׁי; וַיַּגֶּשׁ לוֹ וַיֹּאכַל וַיָּבֵא לוֹ יַיִן וַיֵּשְׁתְּ.  
> כז כו: וַיֹּאמֶר אֵלָיו יִצְחָק אָבִיו:  גְּשָׁה נָּא וּשְׁקָה לִּי בְּנִי.  
> כז כז: וַיִּגַּשׁ וַיִּשַּׁק לוֹ וַיָּרַח אֶת רֵיחַ בְּגָדָיו וַיְבָרְכֵהוּ; וַיֹּאמֶר רְאֵה רֵיחַ בְּנִי כְּרֵיחַ שָׂדֶה אֲשֶׁר בֵּרְכוֹ יְהוָה.  
> כז כח: וְיִתֶּן לְךָ הָאֱלֹהִים מִטַּל הַשָּׁמַיִם וּמִשְׁמַנֵּי הָאָרֶץ וְרֹב דָּגָן וְתִירֹשׁ.  
> כז כט: יַעַבְדוּךָ עַמִּים וְיִשְׁתַּחֲוֻ (וְיִשְׁתַּחֲווּ) לְךָ לְאֻמִּים הֱוֵה גְבִיר לְאַחֶיךָ וְיִשְׁתַּחֲווּ לְךָ בְּנֵי אִמֶּךָ; אֹרְרֶיךָ אָרוּר וּמְבָרְכֶיךָ בָּרוּךְ.  
> כז ל: וַיְהִי כַּאֲשֶׁר כִּלָּה יִצְחָק לְבָרֵךְ אֶת יַעֲקֹב וַיְהִי אַךְ יָצֹא יָצָא יַעֲקֹב מֵאֵת פְּנֵי יִצְחָק אָבִיו; וְעֵשָׂו אָחִיו בָּא מִצֵּידוֹ.  
> כז לא: וַיַּעַשׂ גַּם הוּא מַטְעַמִּים וַיָּבֵא לְאָבִיו; וַיֹּאמֶר לְאָבִיו יָקֻם אָבִי וְיֹאכַל מִצֵּיד בְּנוֹ בַּעֲבֻר תְּבָרְכַנִּי נַפְשֶׁךָ.  
> כז לב: וַיֹּאמֶר לוֹ יִצְחָק אָבִיו מִי אָתָּה; וַיֹּאמֶר אֲנִי בִּנְךָ בְכֹרְךָ עֵשָׂו.  
> כז לג: וַיֶּחֱרַד יִצְחָק חֲרָדָה גְּדֹלָה עַד מְאֹד וַיֹּאמֶר מִי אֵפוֹא הוּא הַצָּד צַיִד וַיָּבֵא לִי וָאֹכַל מִכֹּל בְּטֶרֶם תָּבוֹא וָאֲבָרְכֵהוּ; גַּם בָּרוּךְ יִהְיֶה.  
> כז לד: כִּשְׁמֹעַ עֵשָׂו אֶת דִּבְרֵי אָבִיו וַיִּצְעַק צְעָקָה גְּדֹלָה וּמָרָה עַד מְאֹד; וַיֹּאמֶר לְאָבִיו בָּרְכֵנִי גַם אָנִי אָבִי.  
> כז לה: וַיֹּאמֶר בָּא אָחִיךָ בְּמִרְמָה; וַיִּקַּח בִּרְכָתֶךָ.  
> כז לו: וַיֹּאמֶר הֲכִי קָרָא שְׁמוֹ יַעֲקֹב וַיַּעְקְבֵנִי זֶה פַעֲמַיִם אֶת בְּכֹרָתִי לָקָח וְהִנֵּה עַתָּה לָקַח בִּרְכָתִי; וַיֹּאמַר הֲלֹא אָצַלְתָּ לִּי בְּרָכָה.  
> כז לז: וַיַּעַן יִצְחָק וַיֹּאמֶר לְעֵשָׂו הֵן גְּבִיר שַׂמְתִּיו לָךְ וְאֶת כָּל אֶחָיו נָתַתִּי לוֹ לַעֲבָדִים וְדָגָן וְתִירֹשׁ סְמַכְתִּיו; וּלְכָה אֵפוֹא מָה אֶעֱשֶׂה בְּנִי.  
> כז לח: וַיֹּאמֶר עֵשָׂו אֶל אָבִיו הַבְרָכָה אַחַת הִוא לְךָ אָבִי בָּרְכֵנִי גַם אָנִי אָבִי; וַיִּשָּׂא עֵשָׂו קֹלוֹ וַיֵּבְךְּ.  
> כז לט: וַיַּעַן יִצְחָק אָבִיו וַיֹּאמֶר אֵלָיו:  הִנֵּה מִשְׁמַנֵּי הָאָרֶץ יִהְיֶה מוֹשָׁבֶךָ וּמִטַּל הַשָּׁמַיִם מֵעָל.  
> כז מ: וְעַל חַרְבְּךָ תִחְיֶה וְאֶת אָחִיךָ תַּעֲבֹד; וְהָיָה כַּאֲשֶׁר תָּרִיד וּפָרַקְתָּ עֻלּוֹ מֵעַל צַוָּארֶךָ.  

# הברחת יעקב לחרן {#הברחת-יעקב-לחרן}

> כז מא: וַיִּשְׂטֹם עֵשָׂו אֶת יַעֲקֹב עַל הַבְּרָכָה אֲשֶׁר בֵּרְכוֹ אָבִיו; וַיֹּאמֶר עֵשָׂו בְּלִבּוֹ יִקְרְבוּ יְמֵי אֵבֶל אָבִי וְאַהַרְגָה אֶת יַעֲקֹב אָחִי.  
> כז מב: וַיֻּגַּד לְרִבְקָה אֶת דִּבְרֵי עֵשָׂו בְּנָהּ הַגָּדֹל; וַתִּשְׁלַח וַתִּקְרָא לְיַעֲקֹב בְּנָהּ הַקָּטָן וַתֹּאמֶר אֵלָיו הִנֵּה עֵשָׂו אָחִיךָ מִתְנַחֵם לְךָ לְהָרְגֶךָ.  
> כז מג: וְעַתָּה בְנִי שְׁמַע בְּקֹלִי; וְקוּם בְּרַח לְךָ אֶל לָבָן אָחִי חָרָנָה.  
> כז מד: וְיָשַׁבְתָּ עִמּוֹ יָמִים אֲחָדִים עַד אֲשֶׁר תָּשׁוּב חֲמַת אָחִיךָ.  
> כז מה: עַד שׁוּב אַף אָחִיךָ מִמְּךָ וְשָׁכַח אֵת אֲשֶׁר עָשִׂיתָ לּוֹ וְשָׁלַחְתִּי וּלְקַחְתִּיךָ מִשָּׁם; לָמָה אֶשְׁכַּל גַּם שְׁנֵיכֶם יוֹם אֶחָד.  
> כז מו: וַתֹּאמֶר רִבְקָה אֶל יִצְחָק **קַ**צְתִּי בְחַיַּי מִפְּנֵי בְּנוֹת חֵת; אִם לֹקֵחַ יַעֲקֹב אִשָּׁה מִבְּנוֹת חֵת כָּאֵלֶּה מִבְּנוֹת הָאָרֶץ לָמָּה לִּי חַיִּים.  
> כח א: וַיִּקְרָא יִצְחָק אֶל יַעֲקֹב וַיְבָרֶךְ אֹתוֹ; וַיְצַוֵּהוּ וַיֹּאמֶר לוֹ לֹא תִקַּח אִשָּׁה מִבְּנוֹת כְּנָעַן.  
> כח ב: קוּם לֵךְ פַּדֶּנָה אֲרָם בֵּיתָה בְתוּאֵל אֲבִי אִמֶּךָ; וְקַח לְךָ מִשָּׁם אִשָּׁה מִבְּנוֹת לָבָן אֲחִי אִמֶּךָ.  
> כח ג: וְאֵל שַׁדַּי יְבָרֵךְ אֹתְךָ וְיַפְרְךָ וְיַרְבֶּךָ; וְהָיִיתָ לִקְהַל עַמִּים.  
> כח ד: וְיִתֶּן לְךָ אֶת בִּרְכַּת אַבְרָהָם לְךָ וּלְזַרְעֲךָ אִתָּךְ לְרִשְׁתְּךָ אֶת אֶרֶץ מְגֻרֶיךָ אֲשֶׁר נָתַן אֱלֹהִים לְאַבְרָהָם.  
> כח ה: וַיִּשְׁלַח יִצְחָק אֶת יַעֲקֹב וַיֵּלֶךְ פַּדֶּנָה אֲרָם אֶל לָבָן בֶּן בְּתוּאֵל הָאֲרַמִּי אֲחִי רִבְקָה אֵם יַעֲקֹב וְעֵשָׂו.  

# עשיו ומָחֲלַת בַּת יִשְׁמָעֵאל {#עשיו-ומָחֲלַת-בַּת-יִשְׁמָעֵאל}

> כח ו: וַיַּרְא עֵשָׂו כִּי בֵרַךְ יִצְחָק אֶת יַעֲקֹב וְשִׁלַּח אֹתוֹ פַּדֶּנָה אֲרָם לָקַחַת לוֹ מִשָּׁם אִשָּׁה:  בְּבָרְכוֹ אֹתוֹ וַיְצַו עָלָיו לֵאמֹר לֹא תִקַּח אִשָּׁה מִבְּנוֹת כְּנָעַן.  
> כח ז: וַיִּשְׁמַע יַעֲקֹב אֶל אָבִיו וְאֶל אִמּוֹ; וַיֵּלֶךְ פַּדֶּנָה אֲרָם.  
> כח ח: וַיַּרְא עֵשָׂו כִּי רָעוֹת בְּנוֹת כְּנָעַן בְּעֵינֵי יִצְחָק אָבִיו.  
> כח ט: וַיֵּלֶךְ עֵשָׂו אֶל יִשְׁמָעֵאל; וַיִּקַּח אֶת מָחֲלַת בַּת יִשְׁמָעֵאל בֶּן אַבְרָהָם אֲחוֹת נְבָיוֹת עַל נָשָׁיו לוֹ לְאִשָּׁה.  

# סולם יעקב (לוז ← בית אל) {#סולם-יעקב-(לוז-←-בית-אל)}

> כח י: וַיֵּצֵא יַעֲקֹב מִבְּאֵר שָׁבַע; וַיֵּלֶךְ חָרָנָה.  
> כח יא: וַיִּפְגַּע בַּמָּקוֹם וַיָּלֶן שָׁם כִּי בָא הַשֶּׁמֶשׁ וַיִּקַּח מֵאַבְנֵי הַמָּקוֹם וַיָּשֶׂם מְרַאֲשֹׁתָיו; וַיִּשְׁכַּב בַּמָּקוֹם הַהוּא.  
> כח יב: וַיַּחֲלֹם וְהִנֵּה סֻלָּם מֻצָּב אַרְצָה וְרֹאשׁוֹ מַגִּיעַ הַשָּׁמָיְמָה; וְהִנֵּה מַלְאֲכֵי אֱלֹהִים עֹלִים וְיֹרְדִים בּוֹ.  
> כח יג: וְהִנֵּה יְהוָה נִצָּב עָלָיו וַיֹּאמַר אֲנִי יְהוָה אֱלֹהֵי אַבְרָהָם אָבִיךָ וֵאלֹהֵי יִצְחָק; הָאָרֶץ אֲשֶׁר אַתָּה שֹׁכֵב עָלֶיהָ לְךָ אֶתְּנֶנָּה וּלְזַרְעֶךָ.  
> כח יד: וְהָיָה זַרְעֲךָ כַּעֲפַר הָאָרֶץ וּפָרַצְתָּ יָמָּה וָקֵדְמָה וְצָפֹנָה וָנֶגְבָּה; וְנִבְרְכוּ בְךָ כָּל מִשְׁפְּחֹת הָאֲדָמָה וּבְזַרְעֶךָ.  
> כח טו: וְהִנֵּה אָנֹכִי עִמָּךְ וּשְׁמַרְתִּיךָ בְּכֹל אֲשֶׁר תֵּלֵךְ וַהֲשִׁבֹתִיךָ אֶל הָאֲדָמָה הַזֹּאת:  כִּי לֹא אֶעֱזָבְךָ עַד אֲשֶׁר אִם עָשִׂיתִי אֵת אֲשֶׁר דִּבַּרְתִּי לָךְ.  
> כח טז: וַיִּיקַץ יַעֲקֹב מִשְּׁנָתוֹ וַיֹּאמֶר אָכֵן יֵשׁ יְהוָה בַּמָּקוֹם הַזֶּה; וְאָנֹכִי לֹא יָדָעְתִּי.  
> כח יז: וַיִּירָא וַיֹּאמַר מַה נּוֹרָא הַמָּקוֹם הַזֶּה:  אֵין זֶה כִּי אִם בֵּית אֱלֹהִים וְזֶה שַׁעַר הַשָּׁמָיִם.  
> כח יח: וַיַּשְׁכֵּם יַעֲקֹב בַּבֹּקֶר וַיִּקַּח אֶת הָאֶבֶן אֲשֶׁר שָׂם מְרַאֲשֹׁתָיו וַיָּשֶׂם אֹתָהּ מַצֵּבָה; וַיִּצֹק שֶׁמֶן עַל רֹאשָׁהּ.  
> כח יט: וַיִּקְרָא אֶת שֵׁם הַמָּקוֹם הַהוּא בֵּית אֵל; וְאוּלָם לוּז שֵׁם הָעִיר לָרִאשֹׁנָה.  
> כח כ: וַיִּדַּר יַעֲקֹב נֶדֶר לֵאמֹר:  אִם יִהְיֶה אֱלֹהִים עִמָּדִי וּשְׁמָרַנִי בַּדֶּרֶךְ הַזֶּה אֲשֶׁר אָנֹכִי הוֹלֵךְ וְנָתַן לִי לֶחֶם לֶאֱכֹל וּבֶגֶד לִלְבֹּשׁ.  
> כח כא: וְשַׁבְתִּי בְשָׁלוֹם אֶל בֵּית אָבִי; וְהָיָה יְהוָה לִי לֵאלֹהִים.  
> כח כב: וְהָאֶבֶן הַזֹּאת אֲשֶׁר שַׂמְתִּי מַצֵּבָה יִהְיֶה בֵּית אֱלֹהִים; וְכֹל אֲשֶׁר תִּתֶּן לִי עַשֵּׂר אֲעַשְּׂרֶנּוּ לָךְ.  

# יעקב ורחל - גלילת הבאר {#יעקב-ורחל---גלילת-הבאר}

> כט א: וַיִּשָּׂא יַעֲקֹב רַגְלָיו; וַיֵּלֶךְ אַרְצָה בְנֵי קֶדֶם.  
> כט ב: וַיַּרְא וְהִנֵּה בְאֵר בַּשָּׂדֶה וְהִנֵּה שָׁם שְׁלֹשָׁה עֶדְרֵי צֹאן רֹבְצִים עָלֶיהָ כִּי מִן הַבְּאֵר הַהִוא יַשְׁקוּ הָעֲדָרִים; וְהָאֶבֶן גְּדֹלָה עַל פִּי הַבְּאֵר.  
> כט ג: וְנֶאֶסְפוּ שָׁמָּה כָל הָעֲדָרִים וְגָלְלוּ אֶת הָאֶבֶן מֵעַל פִּי הַבְּאֵר וְהִשְׁקוּ אֶת הַצֹּאן; וְהֵשִׁיבוּ אֶת הָאֶבֶן עַל פִּי הַבְּאֵר לִמְקֹמָהּ.  
> כט ד: וַיֹּאמֶר לָהֶם יַעֲקֹב אַחַי מֵאַיִן אַתֶּם; וַיֹּאמְרוּ מֵחָרָן אֲנָחְנוּ.  
> כט ה: וַיֹּאמֶר לָהֶם הַיְדַעְתֶּם אֶת לָבָן בֶּן נָחוֹר; וַיֹּאמְרוּ יָדָעְנוּ.  
> כט ו: וַיֹּאמֶר לָהֶם הֲשָׁלוֹם לוֹ; וַיֹּאמְרוּ שָׁלוֹם וְהִנֵּה רָחֵל בִּתּוֹ בָּאָה עִם הַצֹּאן.  
> כט ז: וַיֹּאמֶר הֵן עוֹד הַיּוֹם גָּדוֹל לֹא עֵת הֵאָסֵף הַמִּקְנֶה; הַשְׁקוּ הַצֹּאן וּלְכוּ רְעוּ.  
> כט ח: וַיֹּאמְרוּ לֹא נוּכַל עַד אֲשֶׁר יֵאָסְפוּ כָּל הָעֲדָרִים וְגָלְלוּ אֶת הָאֶבֶן מֵעַל פִּי הַבְּאֵר; וְהִשְׁקִינוּ הַצֹּאן.  
> כט ט: עוֹדֶנּוּ מְדַבֵּר עִמָּם; וְרָחֵל בָּאָה עִם הַצֹּאן אֲשֶׁר לְאָבִיהָ כִּי רֹעָה הִוא.  
> כט י: וַיְהִי כַּאֲשֶׁר רָאָה יַעֲקֹב אֶת רָחֵל בַּת לָבָן אֲחִי אִמּוֹ וְאֶת צֹאן לָבָן אֲחִי אִמּוֹ; וַיִּגַּשׁ יַעֲקֹב וַיָּגֶל אֶת הָאֶבֶן מֵעַל פִּי הַבְּאֵר וַיַּשְׁקְ אֶת צֹאן לָבָן אֲחִי אִמּוֹ.  
> כט יא: וַיִּשַּׁק יַעֲקֹב לְרָחֵל; וַיִּשָּׂא אֶת קֹלוֹ וַיֵּבְךְּ.  

# לבן, לאה ורחל {#לבן,-לאה-ורחל}

> כט יב: וַיַּגֵּד יַעֲקֹב לְרָחֵל כִּי אֲחִי אָבִיהָ הוּא וְכִי בֶן רִבְקָה הוּא; וַתָּרָץ וַתַּגֵּד לְאָבִיהָ.  
> כט יג: וַיְהִי כִשְׁמֹעַ לָבָן אֶת שֵׁמַע יַעֲקֹב בֶּן אֲחֹתוֹ וַיָּרָץ לִקְרָאתוֹ וַיְחַבֶּק לוֹ וַיְנַשֶּׁק לוֹ וַיְבִיאֵהוּ אֶל בֵּיתוֹ; וַיְסַפֵּר לְלָבָן אֵת כָּל הַדְּבָרִים הָאֵלֶּה.  
> כט יד: וַיֹּאמֶר לוֹ לָבָן אַךְ עַצְמִי וּבְשָׂרִי אָתָּה; וַיֵּשֶׁב עִמּוֹ חֹדֶשׁ יָמִים.  
> כט טו: וַיֹּאמֶר לָבָן לְיַעֲקֹב הֲכִי אָחִי אַתָּה וַעֲבַדְתַּנִי חִנָּם; הַגִּידָה לִּי מַה מַּשְׂכֻּרְתֶּךָ.  
> כט טז: וּלְלָבָן שְׁתֵּי בָנוֹת:  שֵׁם הַגְּדֹלָה לֵאָה וְשֵׁם הַקְּטַנָּה רָחֵל.  
> כט יז: וְעֵינֵי לֵאָה רַכּוֹת; וְרָחֵל הָיְתָה יְפַת תֹּאַר וִיפַת מַרְאֶה.  
> כט יח: וַיֶּאֱהַב יַעֲקֹב אֶת רָחֵל; וַיֹּאמֶר אֶעֱבָדְךָ שֶׁבַע שָׁנִים בְּרָחֵל בִּתְּךָ הַקְּטַנָּה.  
> כט יט: וַיֹּאמֶר לָבָן טוֹב תִּתִּי אֹתָהּ לָךְ מִתִּתִּי אֹתָהּ לְאִישׁ אַחֵר; שְׁבָה עִמָּדִי.  
> כט כ: וַיַּעֲבֹד יַעֲקֹב בְּרָחֵל שֶׁבַע שָׁנִים; וַיִּהְיוּ בְעֵינָיו כְּיָמִים אֲחָדִים בְּאַהֲבָתוֹ אֹתָהּ.  
> כט כא: וַיֹּאמֶר יַעֲקֹב אֶל לָבָן הָבָה אֶת אִשְׁתִּי כִּי מָלְאוּ יָמָי; וְאָבוֹאָה אֵלֶיהָ.  
> כט כב: וַיֶּאֱסֹף לָבָן אֶת כָּל אַנְשֵׁי הַמָּקוֹם וַיַּעַשׂ מִשְׁתֶּה.  
> כט כג: וַיְהִי בָעֶרֶב וַיִּקַּח אֶת לֵאָה בִתּוֹ וַיָּבֵא אֹתָהּ אֵלָיו; וַיָּבֹא אֵלֶיהָ.  
> כט כד: וַיִּתֵּן לָבָן לָהּ אֶת זִלְפָּה שִׁפְחָתוֹ לְלֵאָה בִתּוֹ שִׁפְחָה.  
> כט כה: וַיְהִי בַבֹּקֶר וְהִנֵּה הִוא לֵאָה; וַיֹּאמֶר אֶל לָבָן מַה זֹּאת עָשִׂיתָ לִּי הֲלֹא בְרָחֵל עָבַדְתִּי עִמָּךְ וְלָמָּה רִמִּיתָנִי.  
> כט כו: וַיֹּאמֶר לָבָן לֹא יֵעָשֶׂה כֵן בִּמְקוֹמֵנוּ לָתֵת הַצְּעִירָה לִפְנֵי הַבְּכִירָה.  
> כט כז: מַלֵּא שְׁבֻעַ זֹאת; וְנִתְּנָה לְךָ גַּם אֶת זֹאת בַּעֲבֹדָה אֲשֶׁר תַּעֲבֹד עִמָּדִי עוֹד שֶׁבַע שָׁנִים אֲחֵרוֹת.  
> כט כח: וַיַּעַשׂ יַעֲקֹב כֵּן וַיְמַלֵּא שְׁבֻעַ זֹאת; וַיִּתֶּן לוֹ אֶת רָחֵל בִּתּוֹ לוֹ לְאִשָּׁה.  
> כט כט: וַיִּתֵּן לָבָן לְרָחֵל בִּתּוֹ אֶת בִּלְהָה שִׁפְחָתוֹ לָהּ לְשִׁפְחָה.  
> כט ל: וַיָּבֹא גַּם אֶל רָחֵל וַיֶּאֱהַב גַּם אֶת רָחֵל מִלֵּאָה; וַיַּעֲבֹד עִמּוֹ עוֹד שֶׁבַע שָׁנִים אֲחֵרוֹת.  

## ילדי לאה - רְאוּבֵן, שִׁמְעוֹן, לֵוִי, יְהוּדָה {#ילדי-לאה---רְאוּבֵן,-שִׁמְעוֹן,-לֵוִי,-יְהוּדָה}

> כט לא: וַיַּרְא יְהוָה כִּי שְׂנוּאָה לֵאָה וַיִּפְתַּח אֶת רַחְמָהּ; וְרָחֵל עֲקָרָה.  
> כט לב: וַתַּהַר לֵאָה וַתֵּלֶד בֵּן וַתִּקְרָא שְׁמוֹ רְאוּבֵן:  כִּי אָמְרָה כִּי רָאָה יְהוָה בְּעָנְיִי כִּי עַתָּה יֶאֱהָבַנִי אִישִׁי.  
> כט לג: וַתַּהַר עוֹד וַתֵּלֶד בֵּן וַתֹּאמֶר כִּי שָׁמַע יְהוָה כִּי שְׂנוּאָה אָנֹכִי וַיִּתֶּן לִי גַּם אֶת זֶה; וַתִּקְרָא שְׁמוֹ שִׁמְעוֹן.  
> כט לד: וַתַּהַר עוֹד וַתֵּלֶד בֵּן וַתֹּאמֶר עַתָּה הַפַּעַם יִלָּוֶה אִישִׁי אֵלַי כִּי יָלַדְתִּי לוֹ שְׁלֹשָׁה בָנִים; עַל כֵּן קָרָא שְׁמוֹ לֵוִי.  
> כט לה: וַתַּהַר עוֹד וַתֵּלֶד בֵּן וַתֹּאמֶר הַפַּעַם אוֹדֶה אֶת יְהוָה עַל כֵּן קָרְאָה שְׁמוֹ יְהוּדָה; וַתַּעֲמֹד מִלֶּדֶת.  

## קנאת רחל - בִּלְהָה - דָּן, נַפְתָּלִי {#קנאת-רחל---בִּלְהָה---דָּן,-נַפְתָּלִי}

> ל א: וַתֵּרֶא רָחֵל כִּי לֹא יָלְדָה לְיַעֲקֹב וַתְּקַנֵּא רָחֵל בַּאֲחֹתָהּ; וַתֹּאמֶר אֶל יַעֲקֹב הָבָה לִּי בָנִים וְאִם אַיִן מֵתָה אָנֹכִי.  
> ל ב: וַיִּחַר אַף יַעֲקֹב בְּרָחֵל; וַיֹּאמֶר הֲתַחַת אֱלֹהִים אָנֹכִי אֲשֶׁר מָנַע מִמֵּךְ פְּרִי בָטֶן.  
> ל ג: וַתֹּאמֶר הִנֵּה אֲמָתִי בִלְהָה בֹּא אֵלֶיהָ; וְתֵלֵד עַל בִּרְכַּי וְאִבָּנֶה גַם אָנֹכִי מִמֶּנָּה.  
> ל ד: וַתִּתֶּן לוֹ אֶת בִּלְהָה שִׁפְחָתָהּ לְאִשָּׁה; וַיָּבֹא אֵלֶיהָ יַעֲקֹב.  
> ל ה: וַתַּהַר בִּלְהָה וַתֵּלֶד לְיַעֲקֹב בֵּן.  
> ל ו: וַתֹּאמֶר רָחֵל דָּנַנִּי אֱלֹהִים וְגַם שָׁמַע בְּקֹלִי וַיִּתֶּן לִי בֵּן; עַל כֵּן קָרְאָה שְׁמוֹ דָּן.  
> ל ז: וַתַּהַר עוֹד וַתֵּלֶד בִּלְהָה שִׁפְחַת רָחֵל:  בֵּן שֵׁנִי לְיַעֲקֹב.  
> ל ח: וַתֹּאמֶר רָחֵל נַפְתּוּלֵי אֱלֹהִים נִפְתַּלְתִּי עִם אֲחֹתִי גַּם יָכֹלְתִּי; וַתִּקְרָא שְׁמוֹ נַפְתָּלִי.  

## זִלְפָּה - גָּד, אָשֵׁר {#זִלְפָּה---גָּד,-אָשֵׁר}

> ל ט: וַתֵּרֶא לֵאָה כִּי עָמְדָה מִלֶּדֶת; וַתִּקַּח אֶת זִלְפָּה שִׁפְחָתָהּ וַתִּתֵּן אֹתָהּ לְיַעֲקֹב לְאִשָּׁה.  
> ל י: וַתֵּלֶד זִלְפָּה שִׁפְחַת לֵאָה לְיַעֲקֹב בֵּן.  
> ל יא: וַתֹּאמֶר לֵאָה בָּגָד (בָּא גָד); וַתִּקְרָא אֶת שְׁמוֹ גָּד.  
> ל יב: וַתֵּלֶד זִלְפָּה שִׁפְחַת לֵאָה בֵּן שֵׁנִי לְיַעֲקֹב.  
> ל יג: וַתֹּאמֶר לֵאָה בְּאָשְׁרִי כִּי אִשְּׁרוּנִי בָּנוֹת; וַתִּקְרָא אֶת שְׁמוֹ אָשֵׁר.  

## דודאי ראובן ← לאה - יִשָּׂשכָר, זְבֻלוּן, דִּינָה {#דודאי-ראובן-←-לאה---יִשָּׂשכָר,-זְבֻלוּן,-דִּינָה}

> ל יד: וַיֵּלֶךְ רְאוּבֵן בִּימֵי קְצִיר חִטִּים וַיִּמְצָא דוּדָאִים בַּשָּׂדֶה וַיָּבֵא אֹתָם אֶל לֵאָה אִמּוֹ; וַתֹּאמֶר רָחֵל אֶל לֵאָה תְּנִי נָא לִי מִדּוּדָאֵי בְּנֵךְ.  
> ל טו: וַתֹּאמֶר לָהּ הַמְעַט קַחְתֵּךְ אֶת אִישִׁי וְלָקַחַת גַּם אֶת דּוּדָאֵי בְּנִי; וַתֹּאמֶר רָחֵל לָכֵן יִשְׁכַּב עִמָּךְ הַלַּיְלָה תַּחַת דּוּדָאֵי בְנֵךְ.  
> ל טז: וַיָּבֹא יַעֲקֹב מִן הַשָּׂדֶה בָּעֶרֶב וַתֵּצֵא לֵאָה לִקְרָאתוֹ וַתֹּאמֶר אֵלַי תָּבוֹא כִּי שָׂכֹר שְׂכַרְתִּיךָ בְּדוּדָאֵי בְּנִי; וַיִּשְׁכַּב עִמָּהּ בַּלַּיְלָה הוּא.  
> ל יז: וַיִּשְׁמַע אֱלֹהִים אֶל לֵאָה; וַתַּהַר וַתֵּלֶד לְיַעֲקֹב בֵּן חֲמִישִׁי.  
> ל יח: וַתֹּאמֶר לֵאָה נָתַן אֱלֹהִים שְׂכָרִי אֲשֶׁר נָתַתִּי שִׁפְחָתִי לְאִישִׁי; וַתִּקְרָא שְׁמוֹ יִשָּׂשכָר.  
> ל יט: וַתַּהַר עוֹד לֵאָה וַתֵּלֶד בֵּן שִׁשִּׁי לְיַעֲקֹב.  
> ל כ: וַתֹּאמֶר לֵאָה זְבָדַנִי אֱלֹהִים אֹתִי זֵבֶד טוֹב הַפַּעַם יִזְבְּלֵנִי אִישִׁי כִּי יָלַדְתִּי לוֹ שִׁשָּׁה בָנִים; וַתִּקְרָא אֶת שְׁמוֹ זְבֻלוּן.  
> ל כא: וְאַחַר יָלְדָה בַּת; וַתִּקְרָא אֶת שְׁמָהּ דִּינָה.  

## רחל - יוֹסֵף ← הפרידה מלבן {#רחל---יוֹסֵף-←-הפרידה-מלבן}

> ל כב: וַיִּזְכֹּר אֱלֹהִים אֶת רָחֵל; וַיִּשְׁמַע אֵלֶיהָ אֱלֹהִים וַיִּפְתַּח אֶת רַחְמָהּ.  
> ל כג: וַתַּהַר וַתֵּלֶד בֵּן; וַתֹּאמֶר אָסַף אֱלֹהִים אֶת חֶרְפָּתִי.  
> ל כד: וַתִּקְרָא אֶת שְׁמוֹ יוֹסֵף לֵאמֹר:  יֹסֵף יְהוָה לִי בֵּן אַחֵר.  

# הפרידה מלבן {#הפרידה-מלבן}

## העסקה: נָקֹד, טָלוּא, חוּם {#העסקה:-נָקֹד,-טָלוּא,-חוּם}

> ל כה: וַיְהִי כַּאֲשֶׁר יָלְדָה רָחֵל אֶת יוֹסֵף; וַיֹּאמֶר יַעֲקֹב אֶל לָבָן שַׁלְּחֵנִי וְאֵלְכָה אֶל מְקוֹמִי וּלְאַרְצִי.  
> ל כו: תְּנָה אֶת נָשַׁי וְאֶת יְלָדַי אֲשֶׁר עָבַדְתִּי אֹתְךָ בָּהֵן וְאֵלֵכָה:  כִּי אַתָּה יָדַעְתָּ אֶת עֲבֹדָתִי אֲשֶׁר עֲבַדְתִּיךָ.  
> ל כז: וַיֹּאמֶר אֵלָיו לָבָן אִם נָא מָצָאתִי חֵן בְּעֵינֶיךָ; נִחַשְׁתִּי וַיְבָרְכֵנִי יְהוָה בִּגְלָלֶךָ.  
> ל כח: וַיֹּאמַר:  נָקְבָה שְׂכָרְךָ עָלַי וְאֶתֵּנָה.  
> ל כט: וַיֹּאמֶר אֵלָיו אַתָּה יָדַעְתָּ אֵת אֲשֶׁר עֲבַדְתִּיךָ; וְאֵת אֲשֶׁר הָיָה מִקְנְךָ אִתִּי.  
> ל ל: כִּי מְעַט אֲשֶׁר הָיָה לְךָ לְפָנַי וַיִּפְרֹץ לָרֹב וַיְבָרֶךְ יְהוָה אֹתְךָ לְרַגְלִי; וְעַתָּה מָתַי אֶעֱשֶׂה גַם אָנֹכִי לְבֵיתִי.  
> ל לא: וַיֹּאמֶר מָה אֶתֶּן לָךְ; וַיֹּאמֶר יַעֲקֹב לֹא תִתֶּן לִי מְאוּמָה אִם תַּעֲשֶׂה לִּי הַדָּבָר הַזֶּה אָשׁוּבָה אֶרְעֶה צֹאנְךָ אֶשְׁמֹר.  
> ל לב: אֶעֱבֹר בְּכָל צֹאנְךָ הַיּוֹם הָסֵר מִשָּׁם כָּל שֶׂה נָקֹד וְטָלוּא וְכָל שֶׂה חוּם בַּכְּשָׂבִים וְטָלוּא וְנָקֹד בָּעִזִּים; וְהָיָה שְׂכָרִי.  
> ל לג: וְעָנְתָה בִּי צִדְקָתִי בְּיוֹם מָחָר כִּי תָבוֹא עַל שְׂכָרִי לְפָנֶיךָ:  כֹּל אֲשֶׁר אֵינֶנּוּ נָקֹד וְטָלוּא בָּעִזִּים וְחוּם בַּכְּשָׂבִים גָּנוּב הוּא אִתִּי.  
> ל לד: וַיֹּאמֶר לָבָן הֵן:  לוּ יְהִי כִדְבָרֶךָ.  

## לבן מרחיק את הצאן ״המסוכנות״, וקלון לבן {#לבן-מרחיק-את-הצאן-״המסוכנות״,-וקלון-לבן}

> ל לה: וַיָּסַר בַּיּוֹם הַהוּא אֶת הַתְּיָשִׁים הָעֲקֻדִּים וְהַטְּלֻאִים וְאֵת כָּל הָעִזִּים הַנְּקֻדּוֹת וְהַטְּלֻאֹת כֹּל אֲשֶׁר לָבָן בּוֹ וְכָל חוּם בַּכְּשָׂבִים; וַיִּתֵּן בְּיַד בָּנָיו.  
> ל לו: וַיָּשֶׂם דֶּרֶךְ שְׁלֹשֶׁת יָמִים בֵּינוֹ וּבֵין יַעֲקֹב; וְיַעֲקֹב רֹעֶה אֶת צֹאן לָבָן הַנּוֹתָרֹת.  
> ל לז: וַיִּקַּח לוֹ יַעֲקֹב מַקַּל לִבְנֶה לַח וְלוּז וְעַרְמוֹן; וַיְפַצֵּל בָּהֵן פְּצָלוֹת לְבָנוֹת מַחְשֹׂף הַלָּבָן אֲשֶׁר עַל הַמַּקְלוֹת.  
> ל לח: וַיַּצֵּג אֶת הַמַּקְלוֹת אֲשֶׁר פִּצֵּל בָּרְהָטִים בְּשִׁקְתוֹת הַמָּיִם אֲשֶׁר תָּבֹאןָ הַצֹּאן לִשְׁתּוֹת לְנֹכַח הַצֹּאן וַיֵּחַמְנָה בְּבֹאָן לִשְׁתּוֹת.  
> ל לט: וַיֶּחֱמוּ הַצֹּאן אֶל הַמַּקְלוֹת; וַתֵּלַדְןָ הַצֹּאן עֲקֻדִּים נְקֻדִּים וּטְלֻאִים.  
> ל מ: וְהַכְּשָׂבִים הִפְרִיד יַעֲקֹב וַיִּתֵּן פְּנֵי הַצֹּאן אֶל עָקֹד וְכָל חוּם בְּצֹאן לָבָן; וַיָּשֶׁת לוֹ עֲדָרִים לְבַדּוֹ וְלֹא שָׁתָם עַל צֹאן לָבָן.  
> ל מא: וְהָיָה בְּכָל יַחֵם הַצֹּאן הַמְקֻשָּׁרוֹת וְשָׂם יַעֲקֹב אֶת הַמַּקְלוֹת לְעֵינֵי הַצֹּאן בָּרְהָטִים לְיַחְמֵנָּה בַּמַּקְלוֹת.  
> ל מב: וּבְהַעֲטִיף הַצֹּאן לֹא יָשִׂים; וְהָיָה הָעֲטֻפִים לְלָבָן וְהַקְּשֻׁרִים לְיַעֲקֹב.  
> ל מג: וַיִּפְרֹץ הָאִישׁ מְאֹד מְאֹד; וַיְהִי לוֹ צֹאן רַבּוֹת וּשְׁפָחוֹת וַעֲבָדִים וּגְמַלִּים וַחֲמֹרִים.  

## לבן עויין את יעקב - זמן לעזוב {#לבן-עויין-את-יעקב---זמן-לעזוב}

> לא א: וַיִּשְׁמַע אֶת דִּבְרֵי בְנֵי לָבָן לֵאמֹר לָקַח יַעֲקֹב אֵת כָּל אֲשֶׁר לְאָבִינוּ; וּמֵאֲשֶׁר לְאָבִינוּ עָשָׂה אֵת כָּל הַכָּבֹד הַזֶּה.  
> לא ב: וַיַּרְא יַעֲקֹב אֶת פְּנֵי לָבָן; וְהִנֵּה אֵינֶנּוּ עִמּוֹ כִּתְמוֹל שִׁלְשׁוֹם.  
> לא ג: וַיֹּאמֶר יְהוָה אֶל יַעֲקֹב שׁוּב אֶל אֶרֶץ אֲבוֹתֶיךָ וּלְמוֹלַדְתֶּךָ; וְאֶהְיֶה עִמָּךְ.  
> לא ד: וַיִּשְׁלַח יַעֲקֹב וַיִּקְרָא לְרָחֵל וּלְלֵאָה הַשָּׂדֶה אֶל צֹאנוֹ.  
> לא ה: וַיֹּאמֶר לָהֶן רֹאֶה אָנֹכִי אֶת פְּנֵי אֲבִיכֶן כִּי אֵינֶנּוּ אֵלַי כִּתְמֹל שִׁלְשֹׁם; וֵאלֹהֵי אָבִי הָיָה עִמָּדִי.  
> לא ו: וְאַתֵּנָה יְדַעְתֶּן:  כִּי בְּכָל כֹּחִי עָבַדְתִּי אֶת אֲבִיכֶן.  
> לא ז: וַאֲבִיכֶן הֵתֶל בִּי וְהֶחֱלִף אֶת מַשְׂכֻּרְתִּי עֲשֶׂרֶת מֹנִים; וְלֹא נְתָנוֹ אֱלֹהִים לְהָרַע עִמָּדִי.  
> לא ח: אִם כֹּה יֹאמַר נְקֻדִּים יִהְיֶה שְׂכָרֶךָ וְיָלְדוּ כָל הַצֹּאן נְקֻדִּים; וְאִם כֹּה יֹאמַר עֲקֻדִּים יִהְיֶה שְׂכָרֶךָ וְיָלְדוּ כָל הַצֹּאן עֲקֻדִּים.  
> לא ט: וַיַּצֵּל אֱלֹהִים אֶת מִקְנֵה אֲבִיכֶם וַיִּתֶּן לִי.  
> לא י: וַיְהִי בְּעֵת יַחֵם הַצֹּאן וָאֶשָּׂא עֵינַי וָאֵרֶא בַּחֲלוֹם; וְהִנֵּה הָעַתֻּדִים הָעֹלִים עַל הַצֹּאן עֲקֻדִּים נְקֻדִּים וּבְרֻדִּים.  
> לא יא: וַיֹּאמֶר אֵלַי מַלְאַךְ הָאֱלֹהִים בַּחֲלוֹם יַעֲקֹב; וָאֹמַר הִנֵּנִי.  
> לא יב: וַיֹּאמֶר שָׂא נָא עֵינֶיךָ וּרְאֵה כָּל הָעַתֻּדִים הָעֹלִים עַל הַצֹּאן עֲקֻדִּים נְקֻדִּים וּבְרֻדִּים:  כִּי רָאִיתִי אֵת כָּל אֲשֶׁר לָבָן עֹשֶׂה לָּךְ.  
> לא יג: אָנֹכִי הָאֵל בֵּית אֵל אֲשֶׁר מָשַׁחְתָּ שָּׁם מַצֵּבָה אֲשֶׁר נָדַרְתָּ לִּי שָׁם נֶדֶר; עַתָּה קוּם צֵא מִן הָאָרֶץ הַזֹּאת וְשׁוּב אֶל אֶרֶץ מוֹלַדְתֶּךָ.  
> לא יד: וַתַּעַן רָחֵל וְלֵאָה וַתֹּאמַרְנָה לוֹ:  הַעוֹד לָנוּ חֵלֶק וְנַחֲלָה בְּבֵית אָבִינוּ.  
> לא טו: הֲלוֹא נָכְרִיּוֹת נֶחְשַׁבְנוּ לוֹ כִּי מְכָרָנוּ; וַיֹּאכַל גַּם אָכוֹל אֶת כַּסְפֵּנוּ.  
> לא טז: כִּי כָל הָעֹשֶׁר אֲשֶׁר הִצִּיל אֱלֹהִים מֵאָבִינוּ לָנוּ הוּא וּלְבָנֵינוּ; וְעַתָּה כֹּל אֲשֶׁר אָמַר אֱלֹהִים אֵלֶיךָ עֲשֵׂה.  
> לא יז: וַיָּקָם יַעֲקֹב; וַיִּשָּׂא אֶת בָּנָיו וְאֶת נָשָׁיו עַל הַגְּמַלִּים.  
> לא יח: וַיִּנְהַג אֶת כָּל מִקְנֵהוּ וְאֶת כָּל רְכֻשׁוֹ אֲשֶׁר רָכָשׁ מִקְנֵה קִנְיָנוֹ אֲשֶׁר רָכַשׁ בְּפַדַּן אֲרָם:  לָבוֹא אֶל יִצְחָק אָבִיו אַרְצָה כְּנָעַן.  
> לא יט: וְלָבָן הָלַךְ לִגְזֹז אֶת צֹאנוֹ; וַתִּגְנֹב רָחֵל אֶת הַתְּרָפִים אֲשֶׁר לְאָבִיהָ.  
> לא כ: וַיִּגְנֹב יַעֲקֹב אֶת לֵב לָבָן הָאֲרַמִּי עַל בְּלִי הִגִּיד לוֹ כִּי בֹרֵחַ הוּא.  
> לא כא: וַיִּבְרַח הוּא וְכָל אֲשֶׁר לוֹ וַיָּקָם וַיַּעֲבֹר אֶת הַנָּהָר; וַיָּשֶׂם אֶת פָּנָיו הַר הַגִּלְעָד.  

## מרדף לבן - המוזהר בחלום, וגניבת התרפים {#מרדף-לבן---המוזהר-בחלום,-וגניבת-התרפים}

> לא כב: וַיֻּגַּד לְלָבָן בַּיּוֹם הַשְּׁלִישִׁי:  כִּי בָרַח יַעֲקֹב.  
> לא כג: וַיִּקַּח אֶת אֶחָיו עִמּוֹ וַיִּרְדֹּף אַחֲרָיו דֶּרֶךְ שִׁבְעַת יָמִים; וַיַּדְבֵּק אֹתוֹ בְּהַר הַגִּלְעָד.  
> לא כד: וַיָּבֹא אֱלֹהִים אֶל לָבָן הָאֲרַמִּי בַּחֲלֹם הַלָּיְלָה; וַיֹּאמֶר לוֹ הִשָּׁמֶר לְךָ פֶּן תְּדַבֵּר עִם יַעֲקֹב מִטּוֹב עַד רָע.  
> לא כה: וַיַּשֵּׂג לָבָן אֶת יַעֲקֹב; וְיַעֲקֹב תָּקַע אֶת אָהֳלוֹ בָּהָר וְלָבָן תָּקַע אֶת אֶחָיו בְּהַר הַגִּלְעָד.  
> לא כו: וַיֹּאמֶר לָבָן לְיַעֲקֹב מֶה עָשִׂיתָ וַתִּגְנֹב אֶת לְבָבִי; וַתְּנַהֵג אֶת בְּנֹתַי כִּשְׁבֻיוֹת חָרֶב.  
> לא כז: לָמָּה נַחְבֵּאתָ לִבְרֹחַ וַתִּגְנֹב אֹתִי; וְלֹא הִגַּדְתָּ לִּי וָאֲשַׁלֵּחֲךָ בְּשִׂמְחָה וּבְשִׁרִים בְּתֹף וּבְכִנּוֹר.  
> לא כח: וְלֹא נְטַשְׁתַּנִי לְנַשֵּׁק לְבָנַי וְלִבְנֹתָי; עַתָּה הִסְכַּלְתָּ עֲשׂוֹ.  
> לא כט: יֶשׁ לְאֵל יָדִי לַעֲשׂוֹת עִמָּכֶם רָע; וֵאלֹהֵי אֲבִיכֶם אֶמֶשׁ אָמַר אֵלַי לֵאמֹר הִשָּׁמֶר לְךָ מִדַּבֵּר עִם יַעֲקֹב מִטּוֹב עַד רָע.  
> לא ל: וְעַתָּה הָלֹךְ הָלַכְתָּ כִּי נִכְסֹף נִכְסַפְתָּה לְבֵית אָבִיךָ; לָמָּה גָנַבְתָּ אֶת אֱלֹהָי.  
> לא לא: וַיַּעַן יַעֲקֹב וַיֹּאמֶר לְלָבָן:  כִּי יָרֵאתִי כִּי אָמַרְתִּי פֶּן תִּגְזֹל אֶת בְּנוֹתֶיךָ מֵעִמִּי.  
> לא לב: עִם אֲשֶׁר תִּמְצָא אֶת אֱלֹהֶיךָ לֹא יִחְיֶה נֶגֶד אַחֵינוּ הַכֶּר לְךָ מָה עִמָּדִי וְקַח לָךְ; וְלֹא יָדַע יַעֲקֹב כִּי רָחֵל גְּנָבָתַם.  
> לא לג: וַיָּבֹא לָבָן בְּאֹהֶל יַעֲקֹב וּבְאֹהֶל לֵאָה וּבְאֹהֶל שְׁתֵּי הָאֲמָהֹת וְלֹא מָצָא; וַיֵּצֵא מֵאֹהֶל לֵאָה וַיָּבֹא בְּאֹהֶל רָחֵל.  
> לא לד: וְרָחֵל לָקְחָה אֶת הַתְּרָפִים וַתְּשִׂמֵם בְּכַר הַגָּמָל וַתֵּשֶׁב עֲלֵיהֶם; וַיְמַשֵּׁשׁ לָבָן אֶת כָּל הָאֹהֶל וְלֹא מָצָא.  
> לא לה: וַתֹּאמֶר אֶל אָבִיהָ אַל יִחַר בְּעֵינֵי אֲדֹנִי כִּי לוֹא אוּכַל לָקוּם מִפָּנֶיךָ כִּי דֶרֶךְ נָשִׁים לִי; וַיְחַפֵּשׂ וְלֹא מָצָא אֶת הַתְּרָפִים.  
> לא לו: וַיִּחַר לְיַעֲקֹב וַיָּרֶב בְּלָבָן; וַיַּעַן יַעֲקֹב וַיֹּאמֶר לְלָבָן מַה פִּשְׁעִי מַה חַטָּאתִי כִּי דָלַקְתָּ אַחֲרָי.  
> לא לז: כִּי מִשַּׁשְׁתָּ אֶת כָּל כֵּלַי מַה מָּצָאתָ מִכֹּל כְּלֵי בֵיתֶךָ שִׂים כֹּה נֶגֶד אַחַי וְאַחֶיךָ; וְיוֹכִיחוּ בֵּין שְׁנֵינוּ.  
> לא לח: זֶה עֶשְׂרִים שָׁנָה אָנֹכִי עִמָּךְ רְחֵלֶיךָ וְעִזֶּיךָ לֹא שִׁכֵּלוּ; וְאֵילֵי צֹאנְךָ לֹא אָכָלְתִּי.  
> לא לט: טְרֵפָה לֹא הֵבֵאתִי אֵלֶיךָ אָנֹכִי אֲחַטֶּנָּה מִיָּדִי תְּבַקְשֶׁנָּה; גְּנֻבְתִי יוֹם וּגְנֻבְתִי לָיְלָה.  
> לא מ: הָיִיתִי בַיּוֹם אֲכָלַנִי חֹרֶב וְקֶרַח בַּלָּיְלָה; וַתִּדַּד שְׁנָתִי מֵעֵינָי.  
> לא מא: זֶה לִּי עֶשְׂרִים שָׁנָה בְּבֵיתֶךָ עֲבַדְתִּיךָ אַרְבַּע עֶשְׂרֵה שָׁנָה בִּשְׁתֵּי בְנֹתֶיךָ וְשֵׁשׁ שָׁנִים בְּצֹאנֶךָ; וַתַּחֲלֵף אֶת מַשְׂכֻּרְתִּי עֲשֶׂרֶת מֹנִים.  
> לא מב: לוּלֵי אֱלֹהֵי אָבִי אֱלֹהֵי אַבְרָהָם וּפַחַד יִצְחָק הָיָה לִי כִּי עַתָּה רֵיקָם שִׁלַּחְתָּנִי; אֶת עָנְיִי וְאֶת יְגִיעַ כַּפַּי רָאָה אֱלֹהִים וַיּוֹכַח אָמֶשׁ.  
> לא מג: וַיַּעַן לָבָן וַיֹּאמֶר אֶל יַעֲקֹב הַבָּנוֹת בְּנֹתַי וְהַבָּנִים בָּנַי וְהַצֹּאן צֹאנִי וְכֹל אֲשֶׁר אַתָּה רֹאֶה לִי הוּא; וְלִבְנֹתַי מָה אֶעֱשֶׂה לָאֵלֶּה הַיּוֹם אוֹ לִבְנֵיהֶן אֲשֶׁר יָלָדוּ.  

## יְגַר שָׂהֲדוּתָא / גַּלְעֵד {#יְגַר-שָׂהֲדוּתָא-/-גַּלְעֵד}

> לא מד: וְעַתָּה לְכָה נִכְרְתָה בְרִית אֲנִי וָאָתָּה; וְהָיָה לְעֵד בֵּינִי וּבֵינֶךָ.  
> לא מה: וַיִּקַּח יַעֲקֹב אָבֶן; וַיְרִימֶהָ מַצֵּבָה.  
> לא מו: וַיֹּאמֶר יַעֲקֹב לְאֶחָיו לִקְטוּ אֲבָנִים וַיִּקְחוּ אֲבָנִים וַיַּעֲשׂוּ גָל; וַיֹּאכְלוּ שָׁם עַל הַגָּל.  
> לא מז: וַיִּקְרָא לוֹ לָבָן יְגַר שָׂהֲדוּתָא; וְיַעֲקֹב קָרָא לוֹ גַּלְעֵד.  
> לא מח: וַיֹּאמֶר לָבָן הַגַּל הַזֶּה עֵד בֵּינִי וּבֵינְךָ הַיּוֹם; עַל כֵּן קָרָא שְׁמוֹ גַּלְעֵד.  
> לא מט: וְהַמִּצְפָּה אֲשֶׁר אָמַר יִצֶף יְהוָה בֵּינִי וּבֵינֶךָ:  כִּי נִסָּתֵר אִישׁ מֵרֵעֵהוּ.  
> לא נ: אִם תְּעַנֶּה אֶת בְּנֹתַי וְאִם תִּקַּח נָשִׁים עַל בְּנֹתַי אֵין אִישׁ עִמָּנוּ; רְאֵה אֱלֹהִים עֵד בֵּינִי וּבֵינֶךָ.  
> לא נא: וַיֹּאמֶר לָבָן לְיַעֲקֹב:  הִנֵּה הַגַּל הַזֶּה וְהִנֵּה הַמַּצֵּבָה אֲשֶׁר יָרִיתִי בֵּינִי וּבֵינֶךָ.  
> לא נב: עֵד הַגַּל הַזֶּה וְעֵדָה הַמַּצֵּבָה:  אִם אָנִי לֹא אֶעֱבֹר אֵלֶיךָ אֶת הַגַּל הַזֶּה וְאִם אַתָּה לֹא תַעֲבֹר אֵלַי אֶת הַגַּל הַזֶּה וְאֶת הַמַּצֵּבָה הַזֹּאת לְרָעָה.  
> לא נג: אֱלֹהֵי אַבְרָהָם וֵאלֹהֵי נָחוֹר יִשְׁפְּטוּ בֵינֵינוּ אֱלֹהֵי אֲבִיהֶם; וַיִּשָּׁבַע יַעֲקֹב בְּפַחַד אָבִיו יִצְחָק.  
> לא נד: וַיִּזְבַּח יַעֲקֹב זֶבַח בָּהָר וַיִּקְרָא לְאֶחָיו לֶאֱכָל לָחֶם; וַיֹּאכְלוּ לֶחֶם וַיָּלִינוּ בָּהָר.  
> לב א: וַיַּשְׁכֵּם לָבָן בַּבֹּקֶר וַיְנַשֵּׁק לְבָנָיו וְלִבְנוֹתָיו וַיְבָרֶךְ אֶתְהֶם; וַיֵּלֶךְ וַיָּשָׁב לָבָן לִמְקֹמוֹ.  

# החזרה לעשיו {#החזרה-לעשיו}

## מַלְאֲכֵי אֱלֹהִים - מַחֲנָיִם {#מַלְאֲכֵי-אֱלֹהִים---מַחֲנָיִם}

> לב ב: וְיַעֲקֹב הָלַךְ לְדַרְכּוֹ; וַיִּפְגְּעוּ בוֹ מַלְאֲכֵי אֱלֹהִים.  
> לב ג: וַיֹּאמֶר יַעֲקֹב כַּאֲשֶׁר רָאָם מַחֲנֵה אֱלֹהִים זֶה; וַיִּקְרָא שֵׁם הַמָּקוֹם הַהוּא מַחֲנָיִם.  

## משלחת למצוא חן בעיני עשיו - עשיו וה400 {#משלחת-למצוא-חן-בעיני-עשיו---עשיו-וה400}

> לב ד: וַיִּשְׁלַח יַעֲקֹב מַלְאָכִים לְפָנָיו אֶל עֵשָׂו אָחִיו אַרְצָה שֵׂעִיר שְׂדֵה אֱדוֹם.  
> לב ה: וַיְצַו אֹתָם לֵאמֹר כֹּה תֹאמְרוּן לַאדֹנִי לְעֵשָׂו:  כֹּה אָמַר עַבְדְּךָ יַעֲקֹב עִם לָבָן גַּרְתִּי וָאֵחַר עַד עָתָּה.  
> לב ו: וַיְהִי לִי שׁוֹר וַחֲמוֹר צֹאן וְעֶבֶד וְשִׁפְחָה; וָאֶשְׁלְחָה לְהַגִּיד לַאדֹנִי לִמְצֹא חֵן בְּעֵינֶיךָ.  
> לב ז: וַיָּשֻׁבוּ הַמַּלְאָכִים אֶל יַעֲקֹב לֵאמֹר:  בָּאנוּ אֶל אָחִיךָ אֶל עֵשָׂו וְגַם הֹלֵךְ לִקְרָאתְךָ וְאַרְבַּע מֵאוֹת אִישׁ עִמּוֹ.  

## יראת יעקב - והפיצול למחנות {#יראת-יעקב---והפיצול-למחנות}

> לב ח: וַיִּירָא יַעֲקֹב מְאֹד וַיֵּצֶר לוֹ; וַיַּחַץ אֶת הָעָם אֲשֶׁר אִתּוֹ וְאֶת הַצֹּאן וְאֶת הַבָּקָר וְהַגְּמַלִּים לִשְׁנֵי מַחֲנוֹת.  
> לב ט: וַיֹּאמֶר אִם יָבוֹא עֵשָׂו אֶל הַמַּחֲנֶה הָאַחַת וְהִכָּהוּ וְהָיָה הַמַּחֲנֶה הַנִּשְׁאָר לִפְלֵיטָה.  
> לב י: וַיֹּאמֶר יַעֲקֹב אֱלֹהֵי אָבִי אַבְרָהָם וֵאלֹהֵי אָבִי יִצְחָק:  יְהוָה הָאֹמֵר אֵלַי שׁוּב לְאַרְצְךָ וּלְמוֹלַדְתְּךָ וְאֵיטִיבָה עִמָּךְ.  
> לב יא: קָטֹנְתִּי מִכֹּל הַחֲסָדִים וּמִכָּל הָאֱמֶת אֲשֶׁר עָשִׂיתָ אֶת עַבְדֶּךָ:  כִּי בְמַקְלִי עָבַרְתִּי אֶת הַיַּרְדֵּן הַזֶּה וְעַתָּה הָיִיתִי לִשְׁנֵי מַחֲנוֹת.  
> לב יב: הַצִּילֵנִי נָא מִיַּד אָחִי מִיַּד עֵשָׂו:  כִּי יָרֵא אָנֹכִי אֹתוֹ פֶּן יָבוֹא וְהִכַּנִי אֵם עַל בָּנִים.  
> לב יג: וְאַתָּה אָמַרְתָּ הֵיטֵב אֵיטִיב עִמָּךְ; וְשַׂמְתִּי אֶת זַרְעֲךָ כְּחוֹל הַיָּם אֲשֶׁר לֹא יִסָּפֵר מֵרֹב.  

## משלחות עדרים לעשיו {#משלחות-עדרים-לעשיו}

> לב יד: וַיָּלֶן שָׁם בַּלַּיְלָה הַהוּא; וַיִּקַּח מִן הַבָּא בְיָדוֹ מִנְחָה לְעֵשָׂו אָחִיו.  
> לב טו: עִזִּים מָאתַיִם וּתְיָשִׁים עֶשְׂרִים רְחֵלִים מָאתַיִם וְאֵילִים עֶשְׂרִים.  
> לב טז: גְּמַלִּים מֵינִיקוֹת וּבְנֵיהֶם שְׁלֹשִׁים; פָּרוֹת אַרְבָּעִים וּפָרִים עֲשָׂרָה אֲתֹנֹת עֶשְׂרִים וַעְיָרִם עֲשָׂרָה.  
> לב יז: וַיִּתֵּן בְּיַד עֲבָדָיו עֵדֶר עֵדֶר לְבַדּוֹ; וַיֹּאמֶר אֶל עֲבָדָיו עִבְרוּ לְפָנַי וְרֶוַח תָּשִׂימוּ בֵּין עֵדֶר וּבֵין עֵדֶר.  
> לב יח: וַיְצַו אֶת הָרִאשׁוֹן לֵאמֹר:  כִּי יִפְגָשְׁךָ עֵשָׂו אָחִי וּשְׁאֵלְךָ לֵאמֹר לְמִי אַתָּה וְאָנָה תֵלֵךְ וּלְמִי אֵלֶּה לְפָנֶיךָ.  
> לב יט: וְאָמַרְתָּ לְעַבְדְּךָ לְיַעֲקֹב מִנְחָה הִוא שְׁלוּחָה לַאדֹנִי לְעֵשָׂו; וְהִנֵּה גַם הוּא אַחֲרֵינוּ.  
> לב כ: וַיְצַו גַּם אֶת הַשֵּׁנִי גַּם אֶת הַשְּׁלִישִׁי גַּם אֶת כָּל הַהֹלְכִים אַחֲרֵי הָעֲדָרִים לֵאמֹר:  כַּדָּבָר הַזֶּה תְּדַבְּרוּן אֶל עֵשָׂו בְּמֹצַאֲכֶם אֹתוֹ.  
> לב כא: וַאֲמַרְתֶּם גַּם הִנֵּה עַבְדְּךָ יַעֲקֹב אַחֲרֵינוּ:  כִּי אָמַר אֲכַפְּרָה פָנָיו בַּמִּנְחָה הַהֹלֶכֶת לְפָנָי וְאַחֲרֵי כֵן אֶרְאֶה פָנָיו אוּלַי יִשָּׂא פָנָי.  

## מַעֲבַר יַבֹּק והמלאך - יִשְׂרָאֵל {#מַעֲבַר-יַבֹּק-והמלאך---יִשְׂרָאֵל}

> לב כב: וַתַּעֲבֹר הַמִּנְחָה עַל פָּנָיו; וְהוּא לָן בַּלַּיְלָה הַהוּא בַּמַּחֲנֶה.  
> לב כג: וַיָּקָם בַּלַּיְלָה הוּא וַיִּקַּח אֶת שְׁתֵּי נָשָׁיו וְאֶת שְׁתֵּי שִׁפְחֹתָיו וְאֶת אַחַד עָשָׂר יְלָדָיו; וַיַּעֲבֹר אֵת מַעֲבַר יַבֹּק.  
> לב כד: וַיִּקָּחֵם וַיַּעֲבִרֵם אֶת הַנָּחַל; וַיַּעֲבֵר אֶת אֲשֶׁר לוֹ.  
> לב כה: וַיִּוָּתֵר יַעֲקֹב לְבַדּוֹ; וַיֵּאָבֵק אִישׁ עִמּוֹ עַד עֲלוֹת הַשָּׁחַר.  
> לב כו: וַיַּרְא כִּי לֹא יָכֹל לוֹ וַיִּגַּע בְּכַף יְרֵכוֹ; וַתֵּקַע כַּף יֶרֶךְ יַעֲקֹב בְּהֵאָבְקוֹ עִמּוֹ.  
> לב כז: וַיֹּאמֶר שַׁלְּחֵנִי כִּי עָלָה הַשָּׁחַר; וַיֹּאמֶר לֹא אֲשַׁלֵּחֲךָ כִּי אִם בֵּרַכְתָּנִי.  
> לב כח: וַיֹּאמֶר אֵלָיו מַה שְּׁמֶךָ; וַיֹּאמֶר יַעֲקֹב.  
> לב כט: וַיֹּאמֶר לֹא יַעֲקֹב יֵאָמֵר עוֹד שִׁמְךָ כִּי אִם יִשְׂרָאֵל:  כִּי שָׂרִיתָ עִם אֱלֹהִים וְעִם אֲנָשִׁים וַתּוּכָל.  
> לב ל: וַיִּשְׁאַל יַעֲקֹב וַיֹּאמֶר הַגִּידָה נָּא שְׁמֶךָ וַיֹּאמֶר לָמָּה זֶּה תִּשְׁאַל לִשְׁמִי; וַיְבָרֶךְ אֹתוֹ שָׁם.  
> לב לא: וַיִּקְרָא יַעֲקֹב שֵׁם הַמָּקוֹם פְּנִיאֵל:  כִּי רָאִיתִי אֱלֹהִים פָּנִים אֶל פָּנִים וַתִּנָּצֵל נַפְשִׁי.  
> לב לב: וַיִּזְרַח לוֹ הַשֶּׁמֶשׁ כַּאֲשֶׁר עָבַר אֶת פְּנוּאֵל; וְהוּא צֹלֵעַ עַל יְרֵכוֹ.  
> לב לג: עַל כֵּן לֹא יֹאכְלוּ בְנֵי יִשְׂרָאֵל אֶת גִּיד הַנָּשֶׁה אֲשֶׁר עַל כַּף הַיָּרֵךְ עַד הַיּוֹם הַזֶּה:  כִּי נָגַע בְּכַף יֶרֶךְ יַעֲקֹב בְּגִיד הַנָּשֶׁה.  

## המפגש {#המפגש}

> לג א: וַיִּשָּׂא יַעֲקֹב עֵינָיו וַיַּרְא וְהִנֵּה עֵשָׂו בָּא וְעִמּוֹ אַרְבַּע מֵאוֹת אִישׁ; וַיַּחַץ אֶת הַיְלָדִים עַל לֵאָה וְעַל רָחֵל וְעַל שְׁתֵּי הַשְּׁפָחוֹת.  
> לג ב: וַיָּשֶׂם אֶת הַשְּׁפָחוֹת וְאֶת יַלְדֵיהֶן רִאשֹׁנָה; וְאֶת לֵאָה וִילָדֶיהָ אַחֲרֹנִים וְאֶת רָחֵל וְאֶת יוֹסֵף אַחֲרֹנִים.  
> לג ג: וְהוּא עָבַר לִפְנֵיהֶם; וַיִּשְׁתַּחוּ אַרְצָה שֶׁבַע פְּעָמִים עַד גִּשְׁתּוֹ עַד אָחִיו.  
> לג ד: וַיָּרָץ עֵשָׂו לִקְרָאתוֹ וַיְחַבְּקֵהוּ וַיִּפֹּל עַל צַוָּארָו וַיִּשָּׁקֵהוּ; וַיִּבְכּוּ.  
> לג ה: וַיִּשָּׂא אֶת עֵינָיו וַיַּרְא אֶת הַנָּשִׁים וְאֶת הַיְלָדִים וַיֹּאמֶר מִי אֵלֶּה לָּךְ; וַיֹּאמַר הַיְלָדִים אֲשֶׁר חָנַן אֱלֹהִים אֶת עַבְדֶּךָ.  
> לג ו: וַתִּגַּשְׁןָ הַשְּׁפָחוֹת הֵנָּה וְיַלְדֵיהֶן וַתִּשְׁתַּחֲוֶיןָ.  
> לג ז: וַתִּגַּשׁ גַּם לֵאָה וִילָדֶיהָ וַיִּשְׁתַּחֲווּ; וְאַחַר נִגַּשׁ יוֹסֵף וְרָחֵל וַיִּשְׁתַּחֲווּ.  
> לג ח: וַיֹּאמֶר מִי לְךָ כָּל הַמַּחֲנֶה הַזֶּה אֲשֶׁר פָּגָשְׁתִּי; וַיֹּאמֶר לִמְצֹא חֵן בְּעֵינֵי אֲדֹנִי.  
> לג ט: וַיֹּאמֶר עֵשָׂו יֶשׁ לִי רָב; אָחִי יְהִי לְךָ אֲשֶׁר לָךְ.  
> לג י: וַיֹּאמֶר יַעֲקֹב אַל נָא אִם נָא מָצָאתִי חֵן בְּעֵינֶיךָ וְלָקַחְתָּ מִנְחָתִי מִיָּדִי:  כִּי עַל כֵּן רָאִיתִי פָנֶיךָ כִּרְאֹת פְּנֵי אֱלֹהִים וַתִּרְצֵנִי.  
> לג יא: קַח נָא אֶת בִּרְכָתִי אֲשֶׁר הֻבָאת לָךְ כִּי חַנַּנִי אֱלֹהִים וְכִי יֶשׁ לִי כֹל; וַיִּפְצַר בּוֹ וַיִּקָּח.  
> לג יב: וַיֹּאמֶר נִסְעָה וְנֵלֵכָה; וְאֵלְכָה לְנֶגְדֶּךָ.  
> לג יג: וַיֹּאמֶר אֵלָיו אֲדֹנִי יֹדֵעַ כִּי הַיְלָדִים רַכִּים וְהַצֹּאן וְהַבָּקָר עָלוֹת עָלָי; וּדְפָקוּם יוֹם אֶחָד וָמֵתוּ כָּל הַצֹּאן.  
> לג יד: יַעֲבָר נָא אֲדֹנִי לִפְנֵי עַבְדּוֹ; וַאֲנִי אֶתְנָהֲלָה לְאִטִּי לְרֶגֶל הַמְּלָאכָה אֲשֶׁר לְפָנַי וּלְרֶגֶל הַיְלָדִים עַד אֲשֶׁר אָבֹא אֶל אֲדֹנִי שֵׂעִירָה.  
> לג טו: וַיֹּאמֶר עֵשָׂו אַצִּיגָה נָּא עִמְּךָ מִן הָעָם אֲשֶׁר אִתִּי; וַיֹּאמֶר לָמָּה זֶּה אֶמְצָא חֵן בְּעֵינֵי אֲדֹנִי.  
> לג טז: וַיָּשָׁב בַּיּוֹם הַהוּא עֵשָׂו לְדַרְכּוֹ שֵׂעִירָה.  

# סֻכֹּת, שְׁכֶם, מעשה דִינָה {#סֻכֹּת,-שְׁכֶם,-מעשה-דִינָה}

> לג יז: וְיַעֲקֹב נָסַע סֻכֹּתָה וַיִּבֶן לוֹ בָּיִת; וּלְמִקְנֵהוּ עָשָׂה סֻכֹּת עַל כֵּן קָרָא שֵׁם הַמָּקוֹם סֻכּוֹת.  
> לג יח: וַיָּבֹא יַעֲקֹב שָׁלֵם עִיר שְׁכֶם אֲשֶׁר בְּאֶרֶץ כְּנַעַן בְּבֹאוֹ מִפַּדַּן אֲרָם; וַיִּחַן אֶת פְּנֵי הָעִיר.  
> לג יט: וַיִּקֶן אֶת חֶלְקַת הַשָּׂדֶה אֲשֶׁר נָטָה שָׁם אָהֳלוֹ מִיַּד בְּנֵי חֲמוֹר אֲבִי שְׁכֶם בְּמֵאָה קְשִׂיטָה.  
> לג כ: וַיַּצֶּב שָׁם מִזְבֵּחַ; וַיִּקְרָא לוֹ אֵל אֱלֹהֵי יִשְׂרָאֵל.  
> לד א: וַתֵּצֵא דִינָה בַּת לֵאָה אֲשֶׁר יָלְדָה לְיַעֲקֹב לִרְאוֹת בִּבְנוֹת הָאָרֶץ.  
> לד ב: וַיַּרְא אֹתָהּ שְׁכֶם בֶּן חֲמוֹר הַחִוִּי נְשִׂיא הָאָרֶץ; וַיִּקַּח אֹתָהּ וַיִּשְׁכַּב אֹתָהּ וַיְעַנֶּהָ.  
> לד ג: וַתִּדְבַּק נַפְשׁוֹ בְּדִינָה בַּת יַעֲקֹב; וַיֶּאֱהַב אֶת הַנַּעֲרָ וַיְדַבֵּר עַל לֵב הַנַּעֲרָ.  
> לד ד: וַיֹּאמֶר שְׁכֶם אֶל חֲמוֹר אָבִיו לֵאמֹר:  קַח לִי אֶת הַיַּלְדָּה הַזֹּאת לְאִשָּׁה.  
> לד ה: וְיַעֲקֹב שָׁמַע כִּי טִמֵּא אֶת דִּינָה בִתּוֹ וּבָנָיו הָיוּ אֶת מִקְנֵהוּ בַּשָּׂדֶה; וְהֶחֱרִשׁ יַעֲקֹב עַד בֹּאָם.  
> לד ו: וַיֵּצֵא חֲמוֹר אֲבִי שְׁכֶם אֶל יַעֲקֹב לְדַבֵּר אִתּוֹ.  
> לד ז: וּבְנֵי יַעֲקֹב בָּאוּ מִן הַשָּׂדֶה כְּשָׁמְעָם וַיִּתְעַצְּבוּ הָאֲנָשִׁים וַיִּחַר לָהֶם מְאֹד:  כִּי נְבָלָה עָשָׂה בְיִשְׂרָאֵל לִשְׁכַּב אֶת בַּת יַעֲקֹב וְכֵן לֹא יֵעָשֶׂה.  
> לד ח: וַיְדַבֵּר חֲמוֹר אִתָּם לֵאמֹר:  שְׁכֶם בְּנִי חָשְׁקָה נַפְשׁוֹ בְּבִתְּכֶם תְּנוּ נָא אֹתָהּ לוֹ לְאִשָּׁה.  
> לד ט: וְהִתְחַתְּנוּ אֹתָנוּ:  בְּנֹתֵיכֶם תִּתְּנוּ לָנוּ וְאֶת בְּנֹתֵינוּ תִּקְחוּ לָכֶם.  
> לד י: וְאִתָּנוּ תֵּשֵׁבוּ; וְהָאָרֶץ תִּהְיֶה לִפְנֵיכֶם שְׁבוּ וּסְחָרוּהָ וְהֵאָחֲזוּ בָּהּ.  
> לד יא: וַיֹּאמֶר שְׁכֶם אֶל אָבִיהָ וְאֶל אַחֶיהָ אֶמְצָא חֵן בְּעֵינֵיכֶם; וַאֲשֶׁר תֹּאמְרוּ אֵלַי אֶתֵּן.  
> לד יב: הַרְבּוּ עָלַי מְאֹד מֹהַר וּמַתָּן וְאֶתְּנָה כַּאֲשֶׁר תֹּאמְרוּ אֵלָי; וּתְנוּ לִי אֶת הַנַּעֲרָ לְאִשָּׁה.  
> לד יג: וַיַּעֲנוּ בְנֵי יַעֲקֹב אֶת שְׁכֶם וְאֶת חֲמוֹר אָבִיו בְּמִרְמָה וַיְדַבֵּרוּ:  אֲשֶׁר טִמֵּא אֵת דִּינָה אֲחֹתָם.  
> לד יד: וַיֹּאמְרוּ אֲלֵיהֶם לֹא נוּכַל לַעֲשׂוֹת הַדָּבָר הַזֶּה לָתֵת אֶת אֲחֹתֵנוּ לְאִישׁ אֲשֶׁר לוֹ עָרְלָה:  כִּי חֶרְפָּה הִוא לָנוּ.  
> לד טו: אַךְ בְּזֹאת נֵאוֹת לָכֶם:  אִם תִּהְיוּ כָמֹנוּ לְהִמֹּל לָכֶם כָּל זָכָר.  
> לד טז: וְנָתַנּוּ אֶת בְּנֹתֵינוּ לָכֶם וְאֶת בְּנֹתֵיכֶם נִקַּח לָנוּ; וְיָשַׁבְנוּ אִתְּכֶם וְהָיִינוּ לְעַם אֶחָד.  
> לד יז: וְאִם לֹא תִשְׁמְעוּ אֵלֵינוּ לְהִמּוֹל וְלָקַחְנוּ אֶת בִּתֵּנוּ וְהָלָכְנוּ.  
> לד יח: וַיִּיטְבוּ דִבְרֵיהֶם בְּעֵינֵי חֲמוֹר וּבְעֵינֵי שְׁכֶם בֶּן חֲמוֹר.  
> לד יט: וְלֹא אֵחַר הַנַּעַר לַעֲשׂוֹת הַדָּבָר כִּי חָפֵץ בְּבַת יַעֲקֹב; וְהוּא נִכְבָּד מִכֹּל בֵּית אָבִיו.  
> לד כ: וַיָּבֹא חֲמוֹר וּשְׁכֶם בְּנוֹ אֶל שַׁעַר עִירָם; וַיְדַבְּרוּ אֶל אַנְשֵׁי עִירָם לֵאמֹר.  
> לד כא: הָאֲנָשִׁים הָאֵלֶּה שְׁלֵמִים הֵם אִתָּנוּ וְיֵשְׁבוּ בָאָרֶץ וְיִסְחֲרוּ אֹתָהּ וְהָאָרֶץ הִנֵּה רַחֲבַת יָדַיִם לִפְנֵיהֶם; אֶת בְּנֹתָם נִקַּח לָנוּ לְנָשִׁים וְאֶת בְּנֹתֵינוּ נִתֵּן לָהֶם.  
> לד כב: אַךְ בְּזֹאת יֵאֹתוּ לָנוּ הָאֲנָשִׁים לָשֶׁבֶת אִתָּנוּ לִהְיוֹת לְעַם אֶחָד:  בְּהִמּוֹל לָנוּ כָּל זָכָר כַּאֲשֶׁר הֵם נִמֹּלִים.  
> לד כג: מִקְנֵהֶם וְקִנְיָנָם וְכָל בְּהֶמְתָּם הֲלוֹא לָנוּ הֵם; אַךְ נֵאוֹתָה לָהֶם וְיֵשְׁבוּ אִתָּנוּ.  
> לד כד: וַיִּשְׁמְעוּ אֶל חֲמוֹר וְאֶל שְׁכֶם בְּנוֹ כָּל יֹצְאֵי שַׁעַר עִירוֹ; וַיִּמֹּלוּ כָּל זָכָר כָּל יֹצְאֵי שַׁעַר עִירוֹ.  
> לד כה: וַיְהִי בַיּוֹם הַשְּׁלִישִׁי בִּהְיוֹתָם כֹּאֲבִים וַיִּקְחוּ שְׁנֵי בְנֵי יַעֲקֹב שִׁמְעוֹן וְלֵוִי אֲחֵי דִינָה אִישׁ חַרְבּוֹ וַיָּבֹאוּ עַל הָעִיר בֶּטַח; וַיַּהַרְגוּ כָּל זָכָר.  
> לד כו: וְאֶת חֲמוֹר וְאֶת שְׁכֶם בְּנוֹ הָרְגוּ לְפִי חָרֶב; וַיִּקְחוּ אֶת דִּינָה מִבֵּית שְׁכֶם וַיֵּצֵאוּ.  
> לד כז: בְּנֵי יַעֲקֹב בָּאוּ עַל הַחֲלָלִים וַיָּבֹזּוּ הָעִיר אֲשֶׁר טִמְּאוּ אֲחוֹתָם.  
> לד כח: אֶת צֹאנָם וְאֶת בְּקָרָם וְאֶת חֲמֹרֵיהֶם וְאֵת אֲשֶׁר בָּעִיר וְאֶת אֲשֶׁר בַּשָּׂדֶה לָקָחוּ.  
> לד כט: וְאֶת כָּל חֵילָם וְאֶת כָּל טַפָּם וְאֶת נְשֵׁיהֶם שָׁבוּ וַיָּבֹזּוּ; וְאֵת כָּל אֲשֶׁר בַּבָּיִת.  
> לד ל: וַיֹּאמֶר יַעֲקֹב אֶל שִׁמְעוֹן וְאֶל לֵוִי עֲכַרְתֶּם אֹתִי לְהַבְאִישֵׁנִי בְּיֹשֵׁב הָאָרֶץ בַּכְּנַעֲנִי וּבַפְּרִזִּי; וַאֲנִי מְתֵי מִסְפָּר וְנֶאֶסְפוּ עָלַי וְהִכּוּנִי וְנִשְׁמַדְתִּי אֲנִי וּבֵיתִי.  
> לד לא: וַיֹּאמְרוּ:  הַכְזוֹנָה יַעֲשֶׂה אֶת אֲחוֹתֵנוּ.  

## החזרה לבֵית אֵל/לוּז - מִזְבֵּחַ, הטמנת אֱלֹהֵי הַנֵּכָר, מות דְּבֹרָה {#החזרה-לבֵית-אֵל/לוּז---מִזְבֵּחַ,-הטמנת-אֱלֹהֵי-הַנֵּכָר,-מות-דְּבֹרָה}

> לה א: וַיֹּאמֶר אֱלֹהִים אֶל יַעֲקֹב קוּם עֲלֵה בֵית אֵל וְשֶׁב שָׁם; וַעֲשֵׂה שָׁם מִזְבֵּחַ לָאֵל הַנִּרְאֶה אֵלֶיךָ בְּבָרְחֲךָ מִפְּנֵי עֵשָׂו אָחִיךָ.  
> לה ב: וַיֹּאמֶר יַעֲקֹב אֶל בֵּיתוֹ וְאֶל כָּל אֲשֶׁר עִמּוֹ:  הָסִרוּ אֶת אֱלֹהֵי הַנֵּכָר אֲשֶׁר בְּתֹכְכֶם וְהִטַּהֲרוּ וְהַחֲלִיפוּ שִׂמְלֹתֵיכֶם.  
> לה ג: וְנָקוּמָה וְנַעֲלֶה בֵּית אֵל; וְאֶעֱשֶׂה שָּׁם מִזְבֵּחַ לָאֵל הָעֹנֶה אֹתִי בְּיוֹם צָרָתִי וַיְהִי עִמָּדִי בַּדֶּרֶךְ אֲשֶׁר הָלָכְתִּי.  
> לה ד: וַיִּתְּנוּ אֶל יַעֲקֹב אֵת כָּל אֱלֹהֵי הַנֵּכָר אֲשֶׁר בְּיָדָם וְאֶת הַנְּזָמִים אֲשֶׁר בְּאָזְנֵיהֶם; וַיִּטְמֹן אֹתָם יַעֲקֹב תַּחַת הָאֵלָה אֲשֶׁר עִם שְׁכֶם.  
> לה ה: וַיִּסָּעוּ; וַיְהִי חִתַּת אֱלֹהִים עַל הֶעָרִים אֲשֶׁר סְבִיבוֹתֵיהֶם וְלֹא רָדְפוּ אַחֲרֵי בְּנֵי יַעֲקֹב.  
> לה ו: וַיָּבֹא יַעֲקֹב לוּזָה אֲשֶׁר בְּאֶרֶץ כְּנַעַן הִוא בֵּית אֵל:  הוּא וְכָל הָעָם אֲשֶׁר עִמּוֹ.  
> לה ז: וַיִּבֶן שָׁם מִזְבֵּחַ וַיִּקְרָא לַמָּקוֹם אֵל בֵּית אֵל:  כִּי שָׁם נִגְלוּ אֵלָיו הָאֱלֹהִים בְּבָרְחוֹ מִפְּנֵי אָחִיו.  
> לה ח: וַתָּמָת דְּבֹרָה מֵינֶקֶת רִבְקָה וַתִּקָּבֵר מִתַּחַת לְבֵית אֵל תַּחַת הָאַלּוֹן; וַיִּקְרָא שְׁמוֹ אַלּוֹן בָּכוּת.  

## ברכת אֱלֹהִים - יִשְׂרָאֵל {#ברכת-אֱלֹהִים---יִשְׂרָאֵל}

> לה ט: וַיֵּרָא אֱלֹהִים אֶל יַעֲקֹב עוֹד בְּבֹאוֹ מִפַּדַּן אֲרָם; וַיְבָרֶךְ אֹתוֹ.  
> לה י: וַיֹּאמֶר לוֹ אֱלֹהִים שִׁמְךָ יַעֲקֹב:  לֹא יִקָּרֵא שִׁמְךָ עוֹד יַעֲקֹב כִּי אִם יִשְׂרָאֵל יִהְיֶה שְׁמֶךָ וַיִּקְרָא אֶת שְׁמוֹ יִשְׂרָאֵל.  
> לה יא: וַיֹּאמֶר לוֹ אֱלֹהִים אֲנִי אֵל שַׁדַּי פְּרֵה וּרְבֵה גּוֹי וּקְהַל גּוֹיִם יִהְיֶה מִמֶּךָּ; וּמְלָכִים מֵחֲלָצֶיךָ יֵצֵאוּ.  
> לה יב: וְאֶת הָאָרֶץ אֲשֶׁר נָתַתִּי לְאַבְרָהָם וּלְיִצְחָק לְךָ אֶתְּנֶנָּה; וּלְזַרְעֲךָ אַחֲרֶיךָ אֶתֵּן אֶת הָאָרֶץ.  
> לה יג: וַיַּעַל מֵעָלָיו אֱלֹהִים בַּמָּקוֹם אֲשֶׁר דִּבֶּר אִתּוֹ.  
> לה יד: וַיַּצֵּב יַעֲקֹב מַצֵּבָה בַּמָּקוֹם אֲשֶׁר דִּבֶּר אִתּוֹ מַצֶּבֶת אָבֶן; וַיַּסֵּךְ עָלֶיהָ נֶסֶךְ וַיִּצֹק עָלֶיהָ שָׁמֶן.  
> לה טו: וַיִּקְרָא יַעֲקֹב אֶת שֵׁם הַמָּקוֹם אֲשֶׁר דִּבֶּר אִתּוֹ שָׁם אֱלֹהִים בֵּית אֵל.  

## אֶפְרָתָה, מות רחל - בֶּן אוֹנִי /בִנְיָמִין {#אֶפְרָתָה,-מות-רחל---בֶּן-אוֹנִי-/בִנְיָמִין}

> לה טז: וַיִּסְעוּ מִבֵּית אֵל וַיְהִי עוֹד כִּבְרַת הָאָרֶץ לָבוֹא אֶפְרָתָה; וַתֵּלֶד רָחֵל וַתְּקַשׁ בְּלִדְתָּהּ.  
> לה יז: וַיְהִי בְהַקְשֹׁתָהּ בְּלִדְתָּהּ; וַתֹּאמֶר לָהּ הַמְיַלֶּדֶת אַל תִּירְאִי כִּי גַם זֶה לָךְ בֵּן.  
> לה יח: וַיְהִי בְּצֵאת נַפְשָׁהּ כִּי מֵתָה וַתִּקְרָא שְׁמוֹ בֶּן אוֹנִי; וְאָבִיו קָרָא לוֹ בִנְיָמִין.  
> לה יט: וַתָּמָת רָחֵל; וַתִּקָּבֵר בְּדֶרֶךְ אֶפְרָתָה הִוא בֵּית לָחֶם.  
> לה כ: וַיַּצֵּב יַעֲקֹב מַצֵּבָה עַל קְבֻרָתָהּ הִוא מַצֶּבֶת קְבֻרַת רָחֵל עַד הַיּוֹם.  
> לה כא: וַיִּסַּע יִשְׂרָאֵל; וַיֵּט אָהֳלֹה מֵהָלְאָה לְמִגְדַּל עֵדֶר.  

## רְאוּבֵן ובִּלְהָה, ופירוט הילדים {#רְאוּבֵן-ובִּלְהָה,-ופירוט-הילדים}

> לה כב: וַיְהִי בִּשְׁכֹּן יִשְׂרָאֵל בָּאָרֶץ הַהִוא וַיֵּלֶךְ רְאוּבֵן וַיִּשְׁכַּב אֶת בִּלְהָה פִּילֶגֶשׁ אָבִיו וַיִּשְׁמַע יִשְׂרָאֵל;  

## וַיִּהְיוּ בְנֵי יַעֲקֹב שְׁנֵים עָשָׂר.

> לה כג: בְּנֵי לֵאָה בְּכוֹר יַעֲקֹב רְאוּבֵן; וְשִׁמְעוֹן וְלֵוִי וִיהוּדָה וְיִשָּׂשכָר וּזְבֻלוּן.  
> לה כד: בְּנֵי רָחֵל יוֹסֵף וּבִנְיָמִן.  
> לה כה: וּבְנֵי בִלְהָה שִׁפְחַת רָחֵל דָּן וְנַפְתָּלִי.  
> לה כו: וּבְנֵי זִלְפָּה שִׁפְחַת לֵאָה גָּד וְאָשֵׁר; אֵלֶּה בְּנֵי יַעֲקֹב אֲשֶׁר יֻלַּד לוֹ בְּפַדַּן אֲרָם.  

## מות יצחק {#מות-יצחק}

> לה כז: וַיָּבֹא יַעֲקֹב אֶל יִצְחָק אָבִיו מַמְרֵא קִרְיַת הָאַרְבַּע הִוא חֶבְרוֹן אֲשֶׁר גָּר שָׁם אַבְרָהָם וְיִצְחָק.  
> לה כח: וַיִּהְיוּ יְמֵי יִצְחָק מְאַת שָׁנָה וּשְׁמֹנִים שָׁנָה.  
> לה כט: וַיִּגְוַע יִצְחָק וַיָּמָת וַיֵּאָסֶף אֶל עַמָּיו זָקֵן וּשְׂבַע יָמִים; וַיִּקְבְּרוּ אֹתוֹ עֵשָׂו וְיַעֲקֹב בָּנָיו.  

## תולדות עשיו והיפרדותו מיעקב {#תולדות-עשיו-והיפרדותו-מיעקב}

> לו א: וְאֵלֶּה תֹּלְדוֹת עֵשָׂו הוּא אֱדוֹם.  
> לו ב: עֵשָׂו לָקַח אֶת נָשָׁיו מִבְּנוֹת כְּנָעַן:  אֶת עָדָה בַּת אֵילוֹן הַחִתִּי וְאֶת אָהֳלִיבָמָה בַּת עֲנָה בַּת צִבְעוֹן הַחִוִּי.  
> לו ג: וְאֶת בָּשְׂמַת בַּת יִשְׁמָעֵאל אֲחוֹת נְבָיוֹת.  
> לו ד: וַתֵּלֶד עָדָה לְעֵשָׂו אֶת אֱלִיפָז; וּבָשְׂמַת יָלְדָה אֶת רְעוּאֵל.  
> לו ה: וְאָהֳלִיבָמָה יָלְדָה אֶת יְעיּשׁ (יְעוּשׁ) וְאֶת יַעְלָם וְאֶת קֹרַח; אֵלֶּה בְּנֵי עֵשָׂו אֲשֶׁר יֻלְּדוּ לוֹ בְּאֶרֶץ כְּנָעַן.  
> לו ו: וַיִּקַּח עֵשָׂו אֶת נָשָׁיו וְאֶת בָּנָיו וְאֶת בְּנֹתָיו וְאֶת כָּל נַפְשׁוֹת בֵּיתוֹ וְאֶת מִקְנֵהוּ וְאֶת כָּל בְּהֶמְתּוֹ וְאֵת כָּל קִנְיָנוֹ אֲשֶׁר רָכַשׁ בְּאֶרֶץ כְּנָעַן; וַיֵּלֶךְ אֶל אֶרֶץ מִפְּנֵי יַעֲקֹב אָחִיו.  
> לו ז: כִּי הָיָה רְכוּשָׁם רָב מִשֶּׁבֶת יַחְדָּו; וְלֹא יָכְלָה אֶרֶץ מְגוּרֵיהֶם לָשֵׂאת אֹתָם מִפְּנֵי מִקְנֵיהֶם.  
> לו ח: וַיֵּשֶׁב עֵשָׂו בְּהַר שֵׂעִיר עֵשָׂו הוּא אֱדוֹם.  
> לו ט: וְאֵלֶּה תֹּלְדוֹת עֵשָׂו אֲבִי אֱדוֹם בְּהַר שֵׂעִיר.  
> לו י: אֵלֶּה שְׁמוֹת בְּנֵי עֵשָׂו:  אֱלִיפַז בֶּן עָדָה אֵשֶׁת עֵשָׂו רְעוּאֵל בֶּן בָּשְׂמַת אֵשֶׁת עֵשָׂו.  
> לו יא: וַיִּהְיוּ בְּנֵי אֱלִיפָז תֵּימָן אוֹמָר צְפוֹ וְגַעְתָּם וּקְנַז.  
> לו יב: וְתִמְנַע הָיְתָה פִילֶגֶשׁ לֶאֱלִיפַז בֶּן עֵשָׂו וַתֵּלֶד לֶאֱלִיפַז אֶת עֲמָלֵק; אֵלֶּה בְּנֵי עָדָה אֵשֶׁת עֵשָׂו.  
> לו יג: וְאֵלֶּה בְּנֵי רְעוּאֵל נַחַת וָזֶרַח שַׁמָּה וּמִזָּה; אֵלֶּה הָיוּ בְּנֵי בָשְׂמַת אֵשֶׁת עֵשָׂו.  
> לו יד: וְאֵלֶּה הָיוּ בְּנֵי אָהֳלִיבָמָה בַת עֲנָה בַּת צִבְעוֹן אֵשֶׁת עֵשָׂו; וַתֵּלֶד לְעֵשָׂו אֶת יְעיּשׁ (יְעוּשׁ) וְאֶת יַעְלָם וְאֶת קֹרַח.  
> לו טו: אֵלֶּה אַלּוּפֵי בְנֵי עֵשָׂו:  בְּנֵי אֱלִיפַז בְּכוֹר עֵשָׂו אַלּוּף תֵּימָן אַלּוּף אוֹמָר אַלּוּף צְפוֹ אַלּוּף קְנַז.  
> לו טז: אַלּוּף קֹרַח אַלּוּף גַּעְתָּם אַלּוּף עֲמָלֵק; אֵלֶּה אַלּוּפֵי אֱלִיפַז בְּאֶרֶץ אֱדוֹם אֵלֶּה בְּנֵי עָדָה.  
> לו יז: וְאֵלֶּה בְּנֵי רְעוּאֵל בֶּן עֵשָׂו אַלּוּף נַחַת אַלּוּף זֶרַח אַלּוּף שַׁמָּה אַלּוּף מִזָּה; אֵלֶּה אַלּוּפֵי רְעוּאֵל בְּאֶרֶץ אֱדוֹם אֵלֶּה בְּנֵי בָשְׂמַת אֵשֶׁת עֵשָׂו.  
> לו יח: וְאֵלֶּה בְּנֵי אָהֳלִיבָמָה אֵשֶׁת עֵשָׂו אַלּוּף יְעוּשׁ אַלּוּף יַעְלָם אַלּוּף קֹרַח; אֵלֶּה אַלּוּפֵי אָהֳלִיבָמָה בַּת עֲנָה אֵשֶׁת עֵשָׂו.  
> לו יט: אֵלֶּה בְנֵי עֵשָׂו וְאֵלֶּה אַלּוּפֵיהֶם הוּא אֱדוֹם.  
> לו כ: אֵלֶּה בְנֵי שֵׂעִיר הַחֹרִי יֹשְׁבֵי הָאָרֶץ:  לוֹטָן וְשׁוֹבָל וְצִבְעוֹן וַעֲנָה.  
> לו כא: וְדִשׁוֹן וְאֵצֶר וְדִישָׁן; אֵלֶּה אַלּוּפֵי הַחֹרִי בְּנֵי שֵׂעִיר בְּאֶרֶץ אֱדוֹם.  
> לו כב: וַיִּהְיוּ בְנֵי לוֹטָן חֹרִי וְהֵימָם; וַאֲחוֹת לוֹטָן תִּמְנָע.  
> לו כג: וְאֵלֶּה בְּנֵי שׁוֹבָל עַלְוָן וּמָנַחַת וְעֵיבָל שְׁפוֹ וְאוֹנָם.  
> לו כד: וְאֵלֶּה בְנֵי צִבְעוֹן וְאַיָּה וַעֲנָה; הוּא עֲנָה אֲשֶׁר מָצָא אֶת הַיֵּמִם בַּמִּדְבָּר בִּרְעֹתוֹ אֶת הַחֲמֹרִים לְצִבְעוֹן אָבִיו.  
> לו כה: וְאֵלֶּה בְנֵי עֲנָה דִּשֹׁן; וְאָהֳלִיבָמָה בַּת עֲנָה.  
> לו כו: וְאֵלֶּה בְּנֵי דִישָׁן חֶמְדָּן וְאֶשְׁבָּן וְיִתְרָן וּכְרָן.  
> לו כז: אֵלֶּה בְּנֵי אֵצֶר בִּלְהָן וְזַעֲוָן וַעֲקָן.  
> לו כח: אֵלֶּה בְנֵי דִישָׁן עוּץ וַאֲרָן.  
> לו כט: אֵלֶּה אַלּוּפֵי הַחֹרִי:  אַלּוּף לוֹטָן אַלּוּף שׁוֹבָל אַלּוּף צִבְעוֹן אַלּוּף עֲנָה.  
> לו ל: אַלּוּף דִּשֹׁן אַלּוּף אֵצֶר אַלּוּף דִּישָׁן; אֵלֶּה אַלּוּפֵי הַחֹרִי לְאַלֻּפֵיהֶם בְּאֶרֶץ שֵׂעִיר.  
> לו לא: וְאֵלֶּה הַמְּלָכִים אֲשֶׁר מָלְכוּ בְּאֶרֶץ אֱדוֹם לִפְנֵי מְלָךְ מֶלֶךְ לִבְנֵי יִשְׂרָאֵל.  
> לו לב: וַיִּמְלֹךְ בֶּאֱדוֹם בֶּלַע בֶּן בְּעוֹר; וְשֵׁם עִירוֹ דִּנְהָבָה.  
> לו לג: וַיָּמָת בָּלַע; וַיִּמְלֹךְ תַּחְתָּיו יוֹבָב בֶּן זֶרַח מִבָּצְרָה.  
> לו לד: וַיָּמָת יוֹבָב; וַיִּמְלֹךְ תַּחְתָּיו חֻשָׁם מֵאֶרֶץ הַתֵּימָנִי.  
> לו לה: וַיָּמָת חֻשָׁם; וַיִּמְלֹךְ תַּחְתָּיו הֲדַד בֶּן בְּדַד הַמַּכֶּה אֶת מִדְיָן בִּשְׂדֵה מוֹאָב וְשֵׁם עִירוֹ עֲוִית.  
> לו לו: וַיָּמָת הֲדָד; וַיִּמְלֹךְ תַּחְתָּיו שַׂמְלָה מִמַּשְׂרֵקָה.  
> לו לז: וַיָּמָת שַׂמְלָה; וַיִּמְלֹךְ תַּחְתָּיו שָׁאוּל מֵרְחֹבוֹת הַנָּהָר.  
> לו לח: וַיָּמָת שָׁאוּל; וַיִּמְלֹךְ תַּחְתָּיו בַּעַל חָנָן בֶּן עַכְבּוֹר.  
> לו לט: וַיָּמָת בַּעַל חָנָן בֶּן עַכְבּוֹר וַיִּמְלֹךְ תַּחְתָּיו הֲדַר וְשֵׁם עִירוֹ פָּעוּ; וְשֵׁם אִשְׁתּוֹ מְהֵיטַבְאֵל בַּת מַטְרֵד בַּת מֵי זָהָב.  
> לו מ: וְאֵלֶּה שְׁמוֹת אַלּוּפֵי עֵשָׂו לְמִשְׁפְּחֹתָם לִמְקֹמֹתָם בִּשְׁמֹתָם:  אַלּוּף תִּמְנָע אַלּוּף עַלְוָה אַלּוּף יְתֵת.  
> לו מא: אַלּוּף אָהֳלִיבָמָה אַלּוּף אֵלָה אַלּוּף פִּינֹן.  
> לו מב: אַלּוּף קְנַז אַלּוּף תֵּימָן אַלּוּף מִבְצָר.  
> לו מג: אַלּוּף מַגְדִּיאֵל אַלּוּף עִירָם; אֵלֶּה אַלּוּפֵי אֱדוֹם לְמֹשְׁבֹתָם בְּאֶרֶץ אֲחֻזָּתָם הוּא עֵשָׂו אֲבִי אֱדוֹם.  

# תֹּלְדוֹת יַעֲקֹב יוֹסֵף {#תֹּלְדוֹת-יַעֲקֹב-יוֹסֵף}

## אהבת יעקב את יוסף, דיבת האחים, והכותונת {#אהבת-יעקב-את-יוסף,-דיבת-האחים,-והכותונת}

> לז א: וַיֵּשֶׁב יַעֲקֹב בְּאֶרֶץ מְגוּרֵי אָבִיו בְּאֶרֶץ כְּנָעַן.  
> לז ב: אֵלֶּה תֹּלְדוֹת יַעֲקֹב יוֹסֵף בֶּן שְׁבַע עֶשְׂרֵה שָׁנָה הָיָה רֹעֶה אֶת אֶחָיו בַּצֹּאן וְהוּא נַעַר אֶת בְּנֵי בִלְהָה וְאֶת בְּנֵי זִלְפָּה נְשֵׁי אָבִיו; וַיָּבֵא יוֹסֵף אֶת דִּבָּתָם רָעָה אֶל אֲבִיהֶם.  
> לז ג: וְיִשְׂרָאֵל אָהַב אֶת יוֹסֵף מִכָּל בָּנָיו כִּי בֶן זְקֻנִים הוּא לוֹ; וְעָשָׂה לוֹ כְּתֹנֶת פַּסִּים.  
> לז ד: וַיִּרְאוּ אֶחָיו כִּי אֹתוֹ אָהַב אֲבִיהֶם מִכָּל אֶחָיו וַיִּשְׂנְאוּ אֹתוֹ; וְלֹא יָכְלוּ דַּבְּרוֹ לְשָׁלֹם.  

## חלום האלומות, וחלום הכוכבים {#חלום-האלומות,-וחלום-הכוכבים}

> לז ה: וַיַּחֲלֹם יוֹסֵף חֲלוֹם וַיַּגֵּד לְאֶחָיו; וַיּוֹסִפוּ עוֹד שְׂנֹא אֹתוֹ.  
> לז ו: וַיֹּאמֶר אֲלֵיהֶם:  שִׁמְעוּ נָא הַחֲלוֹם הַזֶּה אֲשֶׁר חָלָמְתִּי.  
> לז ז: וְהִנֵּה אֲנַחְנוּ מְאַלְּמִים אֲלֻמִּים בְּתוֹךְ הַשָּׂדֶה וְהִנֵּה קָמָה אֲלֻמָּתִי וְגַם נִצָּבָה; וְהִנֵּה תְסֻבֶּינָה אֲלֻמֹּתֵיכֶם וַתִּשְׁתַּחֲוֶיןָ לַאֲלֻמָּתִי.  
> לז ח: וַיֹּאמְרוּ לוֹ אֶחָיו הֲמָלֹךְ תִּמְלֹךְ עָלֵינוּ אִם מָשׁוֹל תִּמְשֹׁל בָּנוּ; וַיּוֹסִפוּ עוֹד שְׂנֹא אֹתוֹ עַל חֲלֹמֹתָיו וְעַל דְּבָרָיו.  
> לז ט: וַיַּחֲלֹם עוֹד חֲלוֹם אַחֵר וַיְסַפֵּר אֹתוֹ לְאֶחָיו; וַיֹּאמֶר הִנֵּה חָלַמְתִּי חֲלוֹם עוֹד וְהִנֵּה הַשֶּׁמֶשׁ וְהַיָּרֵחַ וְאַחַד עָשָׂר כּוֹכָבִים מִשְׁתַּחֲוִים לִי.  
> לז י: וַיְסַפֵּר אֶל אָבִיו וְאֶל אֶחָיו וַיִּגְעַר בּוֹ אָבִיו וַיֹּאמֶר לוֹ מָה הַחֲלוֹם הַזֶּה אֲשֶׁר חָלָמְתָּ:  הֲבוֹא נָבוֹא אֲנִי וְאִמְּךָ וְאַחֶיךָ לְהִשְׁתַּחֲוֹת לְךָ אָרְצָה.  
> לז יא: וַיְקַנְאוּ בוֹ אֶחָיו; וְאָבִיו שָׁמַר אֶת הַדָּבָר.  

## שְׁכֶם ← דֹתָן ← הַבּוֹר ← יִשְׁמְעֵאלִים/מִדְיָנִים ← מצריים {#שְׁכֶם-←-דֹתָן-←-הַבּוֹר-←-יִשְׁמְעֵאלִים/מִדְיָנִים-←-מצריים}

> לז יב: וַיֵּלְכוּ אֶחָיו לִרְעוֹת אֶת צֹאן אֲבִיהֶם בִּשְׁכֶם.  
> לז יג: וַיֹּאמֶר יִשְׂרָאֵל אֶל יוֹסֵף הֲלוֹא אַחֶיךָ רֹעִים בִּשְׁכֶם לְכָה וְאֶשְׁלָחֲךָ אֲלֵיהֶם; וַיֹּאמֶר לוֹ הִנֵּנִי.  
> לז יד: וַיֹּאמֶר לוֹ לֶךְ נָא רְאֵה אֶת שְׁלוֹם אַחֶיךָ וְאֶת שְׁלוֹם הַצֹּאן וַהֲשִׁבֵנִי דָּבָר; וַיִּשְׁלָחֵהוּ מֵעֵמֶק חֶבְרוֹן וַיָּבֹא שְׁכֶמָה.  
> לז טו: וַיִּמְצָאֵהוּ אִישׁ וְהִנֵּה תֹעֶה בַּשָּׂדֶה; וַיִּשְׁאָלֵהוּ הָאִישׁ לֵאמֹר מַה תְּבַקֵּשׁ.  
> לז טז: וַיֹּאמֶר אֶת אַחַי אָנֹכִי מְבַקֵּשׁ; הַגִּידָה נָּא לִי אֵיפֹה הֵם רֹעִים.  
> לז יז: וַיֹּאמֶר הָאִישׁ נָסְעוּ מִזֶּה כִּי שָׁמַעְתִּי אֹמְרִים נֵלְכָה דֹּתָיְנָה; וַיֵּלֶךְ יוֹסֵף אַחַר אֶחָיו וַיִּמְצָאֵם בְּדֹתָן.  
> לז יח: וַיִּרְאוּ אֹתוֹ מֵרָחֹק; וּבְטֶרֶם יִקְרַב אֲלֵיהֶם וַיִּתְנַכְּלוּ אֹתוֹ לַהֲמִיתוֹ.  
> לז יט: וַיֹּאמְרוּ אִישׁ אֶל אָחִיו:  הִנֵּה בַּעַל הַחֲלֹמוֹת הַלָּזֶה בָּא.  
> לז כ: וְעַתָּה לְכוּ וְנַהַרְגֵהוּ וְנַשְׁלִכֵהוּ בְּאַחַד הַבֹּרוֹת וְאָמַרְנוּ חַיָּה רָעָה אֲכָלָתְהוּ; וְנִרְאֶה מַה יִּהְיוּ חֲלֹמֹתָיו.  
> לז כא: וַיִּשְׁמַע רְאוּבֵן וַיַּצִּלֵהוּ מִיָּדָם; וַיֹּאמֶר לֹא נַכֶּנּוּ נָפֶשׁ.  
> לז כב: וַיֹּאמֶר אֲלֵהֶם רְאוּבֵן אַל תִּשְׁפְּכוּ דָם הַשְׁלִיכוּ אֹתוֹ אֶל הַבּוֹר הַזֶּה אֲשֶׁר בַּמִּדְבָּר וְיָד אַל תִּשְׁלְחוּ בוֹ:  לְמַעַן הַצִּיל אֹתוֹ מִיָּדָם לַהֲשִׁיבוֹ אֶל אָבִיו.  
> לז כג: וַיְהִי כַּאֲשֶׁר בָּא יוֹסֵף אֶל אֶחָיו; וַיַּפְשִׁיטוּ אֶת יוֹסֵף אֶת כֻּתָּנְתּוֹ אֶת כְּתֹנֶת הַפַּסִּים אֲשֶׁר עָלָיו.  
> לז כד: וַיִּקָּחֻהוּ וַיַּשְׁלִכוּ אֹתוֹ הַבֹּרָה; וְהַבּוֹר רֵק אֵין בּוֹ מָיִם.  
> לז כה: וַיֵּשְׁבוּ לֶאֱכָל לֶחֶם וַיִּשְׂאוּ עֵינֵיהֶם וַיִּרְאוּ וְהִנֵּה אֹרְחַת יִשְׁמְעֵאלִים בָּאָה מִגִּלְעָד; וּגְמַלֵּיהֶם נֹשְׂאִים נְכֹאת וּצְרִי וָלֹט הוֹלְכִים לְהוֹרִיד מִצְרָיְמָה.  
> לז כו: וַיֹּאמֶר יְהוּדָה אֶל אֶחָיו:  מַה בֶּצַע כִּי נַהֲרֹג אֶת אָחִינוּ וְכִסִּינוּ אֶת דָּמוֹ.  
> לז כז: לְכוּ וְנִמְכְּרֶנּוּ לַיִּשְׁמְעֵאלִים וְיָדֵנוּ אַל תְּהִי בוֹ כִּי אָחִינוּ בְשָׂרֵנוּ הוּא; וַיִּשְׁמְעוּ אֶחָיו.  
> לז כח: וַיַּעַבְרוּ אֲנָשִׁים מִדְיָנִים סֹחֲרִים וַיִּמְשְׁכוּ וַיַּעֲלוּ אֶת יוֹסֵף מִן הַבּוֹר וַיִּמְכְּרוּ אֶת יוֹסֵף לַיִּשְׁמְעֵאלִים בְּעֶשְׂרִים כָּסֶף; וַיָּבִיאוּ אֶת יוֹסֵף מִצְרָיְמָה.  

## חרדת רְאוּבֵן, הכותונת המדממת, ואבל יעקב {#חרדת-רְאוּבֵן,-הכותונת-המדממת,-ואבל-יעקב}

> לז כט: וַיָּשָׁב רְאוּבֵן אֶל הַבּוֹר וְהִנֵּה אֵין יוֹסֵף בַּבּוֹר; וַיִּקְרַע אֶת בְּגָדָיו.  
> לז ל: וַיָּשָׁב אֶל אֶחָיו וַיֹּאמַר:  הַיֶּלֶד אֵינֶנּוּ וַאֲנִי אָנָה אֲנִי בָא.  
> לז לא: וַיִּקְחוּ אֶת כְּתֹנֶת יוֹסֵף; וַיִּשְׁחֲטוּ שְׂעִיר עִזִּים וַיִּטְבְּלוּ אֶת הַכֻּתֹּנֶת בַּדָּם.  
> לז לב: וַיְשַׁלְּחוּ אֶת כְּתֹנֶת הַפַּסִּים וַיָּבִיאוּ אֶל אֲבִיהֶם וַיֹּאמְרוּ זֹאת מָצָאנוּ:  הַכֶּר נָא הַכְּתֹנֶת בִּנְךָ הִוא אִם לֹא.  
> לז לג: וַיַּכִּירָהּ וַיֹּאמֶר כְּתֹנֶת בְּנִי חַיָּה רָעָה אֲכָלָתְהוּ; טָרֹף טֹרַף יוֹסֵף.  
> לז לד: וַיִּקְרַע יַעֲקֹב שִׂמְלֹתָיו וַיָּשֶׂם שַׂק בְּמָתְנָיו; וַיִּתְאַבֵּל עַל בְּנוֹ יָמִים רַבִּים.  
> לז לה: וַיָּקֻמוּ כָל בָּנָיו וְכָל בְּנֹתָיו לְנַחֲמוֹ וַיְמָאֵן לְהִתְנַחֵם וַיֹּאמֶר כִּי אֵרֵד אֶל בְּנִי אָבֵל שְׁאֹלָה; וַיֵּבְךְּ אֹתוֹ אָבִיו.  
> לז לו: וְהַמְּדָנִים מָכְרוּ אֹתוֹ אֶל מִצְרָיִם:  לְפוֹטִיפַר סְרִיס פַּרְעֹה שַׂר הַטַּבָּחִים.  

# יהודה, חִירָה, בַּת הכְּנַעֲנִי שׁוּעַ, עֵר, אוֹנָן, שֵׁלָה {#יהודה,-חִירָה,-בַּת-הכְּנַעֲנִי-שׁוּעַ,-עֵר,-אוֹנָן,-שֵׁלָה}

> לח א: וַיְהִי בָּעֵת הַהִוא וַיֵּרֶד יְהוּדָה מֵאֵת אֶחָיו; וַיֵּט עַד אִישׁ עֲדֻלָּמִי וּשְׁמוֹ חִירָה.  
> לח ב: וַיַּרְא שָׁם יְהוּדָה בַּת אִישׁ כְּנַעֲנִי וּשְׁמוֹ שׁוּעַ; וַיִּקָּחֶהָ וַיָּבֹא אֵלֶיהָ.  
> לח ג: וַתַּהַר וַתֵּלֶד בֵּן; וַיִּקְרָא אֶת שְׁמוֹ עֵר.  
> לח ד: וַתַּהַר עוֹד וַתֵּלֶד בֵּן; וַתִּקְרָא אֶת שְׁמוֹ אוֹנָן.  
> לח ה: וַתֹּסֶף עוֹד וַתֵּלֶד בֵּן וַתִּקְרָא אֶת שְׁמוֹ שֵׁלָה; וְהָיָה בִכְזִיב בְּלִדְתָּהּ אֹתוֹ.  

# מעשה תמר - פָּרֶץ וזָרַח {#מעשה-תמר---פָּרֶץ-וזָרַח}

> לח ו: וַיִּקַּח יְהוּדָה אִשָּׁה לְעֵר בְּכוֹרוֹ; וּשְׁמָהּ תָּמָר.  
> לח ז: וַיְהִי עֵר בְּכוֹר יְהוּדָה רַע בְּעֵינֵי יְהוָה; וַיְמִתֵהוּ יְהוָה.  
> לח ח: וַיֹּאמֶר יְהוּדָה לְאוֹנָן בֹּא אֶל אֵשֶׁת אָחִיךָ וְיַבֵּם אֹתָהּ; וְהָקֵם זֶרַע לְאָחִיךָ.  
> לח ט: וַיֵּדַע אוֹנָן כִּי לֹּא לוֹ יִהְיֶה הַזָּרַע; וְהָיָה אִם בָּא אֶל אֵשֶׁת אָחִיו וְשִׁחֵת אַרְצָה לְבִלְתִּי נְתָן זֶרַע לְאָחִיו.  
> לח י: וַיֵּרַע בְּעֵינֵי יְהוָה אֲשֶׁר עָשָׂה; וַיָּמֶת גַּם אֹתוֹ.  
> לח יא: וַיֹּאמֶר יְהוּדָה לְתָמָר כַּלָּתוֹ שְׁבִי אַלְמָנָה בֵית אָבִיךְ עַד יִגְדַּל שֵׁלָה בְנִי כִּי אָמַר פֶּן יָמוּת גַּם הוּא כְּאֶחָיו; וַתֵּלֶךְ תָּמָר וַתֵּשֶׁב בֵּית אָבִיהָ.  
> לח יב: וַיִּרְבּוּ הַיָּמִים וַתָּמָת בַּת שׁוּעַ אֵשֶׁת יְהוּדָה; וַיִּנָּחֶם יְהוּדָה וַיַּעַל עַל גֹּזְזֵי צֹאנוֹ הוּא וְחִירָה רֵעֵהוּ הָעֲדֻלָּמִי תִּמְנָתָה.  
> לח יג: וַיֻּגַּד לְתָמָר לֵאמֹר:  הִנֵּה חָמִיךְ עֹלֶה תִמְנָתָה לָגֹז צֹאנוֹ.  
> לח יד: וַתָּסַר בִּגְדֵי אַלְמְנוּתָהּ מֵעָלֶיהָ וַתְּכַס בַּצָּעִיף וַתִּתְעַלָּף וַתֵּשֶׁב בְּפֶתַח עֵינַיִם אֲשֶׁר עַל דֶּרֶךְ תִּמְנָתָה:  כִּי רָאֲתָה כִּי גָדַל שֵׁלָה וְהִוא לֹא נִתְּנָה לוֹ לְאִשָּׁה.  
> לח טו: וַיִּרְאֶהָ יְהוּדָה וַיַּחְשְׁבֶהָ לְזוֹנָה:  כִּי כִסְּתָה פָּנֶיהָ.  
> לח טז: וַיֵּט אֵלֶיהָ אֶל הַדֶּרֶךְ וַיֹּאמֶר הָבָה נָּא אָבוֹא אֵלַיִךְ כִּי לֹא יָדַע כִּי כַלָּתוֹ הִוא; וַתֹּאמֶר מַה תִּתֶּן לִי כִּי תָבוֹא אֵלָי.  
> לח יז: וַיֹּאמֶר אָנֹכִי אֲשַׁלַּח גְּדִי עִזִּים מִן הַצֹּאן; וַתֹּאמֶר אִם תִּתֵּן עֵרָבוֹן עַד שָׁלְחֶךָ.  
> לח יח: וַיֹּאמֶר מָה הָעֵרָבוֹן אֲשֶׁר אֶתֶּן לָךְ וַתֹּאמֶר חֹתָמְךָ וּפְתִילֶךָ וּמַטְּךָ אֲשֶׁר בְּיָדֶךָ; וַיִּתֶּן לָהּ וַיָּבֹא אֵלֶיהָ וַתַּהַר לוֹ.  
> לח יט: וַתָּקָם וַתֵּלֶךְ וַתָּסַר צְעִיפָהּ מֵעָלֶיהָ; וַתִּלְבַּשׁ בִּגְדֵי אַלְמְנוּתָהּ.  
> לח כ: וַיִּשְׁלַח יְהוּדָה אֶת גְּדִי הָעִזִּים בְּיַד רֵעֵהוּ הָעֲדֻלָּמִי לָקַחַת הָעֵרָבוֹן מִיַּד הָאִשָּׁה; וְלֹא מְצָאָהּ.  
> לח כא: וַיִּשְׁאַל אֶת אַנְשֵׁי מְקֹמָהּ לֵאמֹר אַיֵּה הַקְּדֵשָׁה הִוא בָעֵינַיִם עַל הַדָּרֶךְ; וַיֹּאמְרוּ לֹא הָיְתָה בָזֶה קְדֵשָׁה.  
> לח כב: וַיָּשָׁב אֶל יְהוּדָה וַיֹּאמֶר לֹא מְצָאתִיהָ; וְגַם אַנְשֵׁי הַמָּקוֹם אָמְרוּ לֹא הָיְתָה בָזֶה קְדֵשָׁה.  
> לח כג: וַיֹּאמֶר יְהוּדָה תִּקַּח לָהּ פֶּן נִהְיֶה לָבוּז; הִנֵּה שָׁלַחְתִּי הַגְּדִי הַזֶּה וְאַתָּה לֹא מְצָאתָהּ.  
> לח כד: וַיְהִי כְּמִשְׁלֹשׁ חֳדָשִׁים וַיֻּגַּד לִיהוּדָה לֵאמֹר זָנְתָה תָּמָר כַּלָּתֶךָ וְגַם הִנֵּה הָרָה לִזְנוּנִים; וַיֹּאמֶר יְהוּדָה הוֹצִיאוּהָ וְתִשָּׂרֵף.  
> לח כה: הִוא מוּצֵאת וְהִיא שָׁלְחָה אֶל חָמִיהָ לֵאמֹר לְאִישׁ אֲשֶׁר אֵלֶּה לּוֹ אָנֹכִי הָרָה; וַתֹּאמֶר הַכֶּר נָא לְמִי הַחֹתֶמֶת וְהַפְּתִילִים וְהַמַּטֶּה הָאֵלֶּה.  
> לח כו: וַיַּכֵּר יְהוּדָה וַיֹּאמֶר צָדְקָה מִמֶּנִּי כִּי עַל כֵּן לֹא נְתַתִּיהָ לְשֵׁלָה בְנִי; וְלֹא יָסַף עוֹד לְדַעְתָּהּ.  
> לח כז: וַיְהִי בְּעֵת לִדְתָּהּ; וְהִנֵּה תְאוֹמִים בְּבִטְנָהּ.  
> לח כח: וַיְהִי בְלִדְתָּהּ וַיִּתֶּן יָד; וַתִּקַּח הַמְיַלֶּדֶת וַתִּקְשֹׁר עַל יָדוֹ שָׁנִי לֵאמֹר זֶה יָצָא רִאשֹׁנָה.  
> לח כט: וַיְהִי כְּמֵשִׁיב יָדוֹ וְהִנֵּה יָצָא אָחִיו וַתֹּאמֶר מַה פָּרַצְתָּ עָלֶיךָ פָּרֶץ; וַיִּקְרָא שְׁמוֹ פָּרֶץ.  
> לח ל: וְאַחַר יָצָא אָחִיו אֲשֶׁר עַל יָדוֹ הַשָּׁנִי; וַיִּקְרָא שְׁמוֹ זָרַח.  

# יוֹסֵף ופּוֹטִיפַר - הצלחה {#יוֹסֵף-ופּוֹטִיפַר---הצלחה}

> לט א: וְיוֹסֵף הוּרַד מִצְרָיְמָה; וַיִּקְנֵהוּ פּוֹטִיפַר סְרִיס פַּרְעֹה שַׂר הַטַּבָּחִים אִישׁ מִצְרִי מִיַּד הַיִּשְׁמְעֵאלִים אֲשֶׁר הוֹרִדֻהוּ שָׁמָּה.  
> לט ב: וַיְהִי יְהוָה אֶת יוֹסֵף וַיְהִי אִישׁ מַצְלִיחַ; וַיְהִי בְּבֵית אֲדֹנָיו הַמִּצְרִי.  
> לט ג: וַיַּרְא אֲדֹנָיו כִּי יְהוָה אִתּוֹ; וְכֹל אֲשֶׁר הוּא עֹשֶׂה יְהוָה מַצְלִיחַ בְּיָדוֹ.  
> לט ד: וַיִּמְצָא יוֹסֵף חֵן בְּעֵינָיו וַיְשָׁרֶת אֹתוֹ; וַיַּפְקִדֵהוּ עַל בֵּיתוֹ וְכָל יֶשׁ לוֹ נָתַן בְּיָדוֹ.  
> לט ה: וַיְהִי מֵאָז הִפְקִיד אֹתוֹ בְּבֵיתוֹ וְעַל כָּל אֲשֶׁר יֶשׁ לוֹ וַיְבָרֶךְ יְהוָה אֶת בֵּית הַמִּצְרִי בִּגְלַל יוֹסֵף; וַיְהִי בִּרְכַּת יְהוָה בְּכָל אֲשֶׁר יֶשׁ לוֹ בַּבַּיִת וּבַשָּׂדֶה.  
> לט ו: וַיַּעֲזֹב כָּל אֲשֶׁר לוֹ בְּיַד יוֹסֵף וְלֹא יָדַע אִתּוֹ מְאוּמָה כִּי אִם הַלֶּחֶם אֲשֶׁר הוּא אוֹכֵל; וַיְהִי יוֹסֵף יְפֵה תֹאַר וִיפֵה מַרְאֶה.  

## עלילת אשת פוטיפר ובית הסוהר {#עלילת-אשת-פוטיפר-ובית-הסוהר}

> לט ז: וַיְהִי אַחַר הַדְּבָרִים הָאֵלֶּה וַתִּשָּׂא אֵשֶׁת אֲדֹנָיו אֶת עֵינֶיהָ אֶל יוֹסֵף; וַתֹּאמֶר שִׁכְבָה עִמִּי.  
> לט ח: וַיְמָאֵן וַיֹּאמֶר אֶל אֵשֶׁת אֲדֹנָיו הֵן אֲדֹנִי לֹא יָדַע אִתִּי מַה בַּבָּיִת; וְכֹל אֲשֶׁר יֶשׁ לוֹ נָתַן בְּיָדִי.  
> לט ט: אֵינֶנּוּ גָדוֹל בַּבַּיִת הַזֶּה מִמֶּנִּי וְלֹא חָשַׂךְ מִמֶּנִּי מְאוּמָה כִּי אִם אוֹתָךְ בַּאֲשֶׁר אַתְּ אִשְׁתּוֹ; וְאֵיךְ אֶעֱשֶׂה הָרָעָה הַגְּדֹלָה הַזֹּאת וְחָטָאתִי לֵאלֹהִים.  
> לט י: וַיְהִי כְּדַבְּרָהּ אֶל יוֹסֵף יוֹם יוֹם; וְלֹא שָׁמַע אֵלֶיהָ לִשְׁכַּב אֶצְלָהּ לִהְיוֹת עִמָּהּ.  
> לט יא: וַיְהִי כְּהַיּוֹם הַזֶּה וַיָּבֹא הַבַּיְתָה לַעֲשׂוֹת מְלַאכְתּוֹ; וְאֵין אִישׁ מֵאַנְשֵׁי הַבַּיִת שָׁם בַּבָּיִת.  
> לט יב: וַתִּתְפְּשֵׂהוּ בְּבִגְדוֹ לֵאמֹר שִׁכְבָה עִמִּי; וַיַּעֲזֹב בִּגְדוֹ בְּיָדָהּ וַיָּנָס וַיֵּצֵא הַחוּצָה.  
> לט יג: וַיְהִי כִּרְאוֹתָהּ כִּי עָזַב בִּגְדוֹ בְּיָדָהּ; וַיָּנָס הַחוּצָה.  
> לט יד: וַתִּקְרָא לְאַנְשֵׁי בֵיתָהּ וַתֹּאמֶר לָהֶם לֵאמֹר רְאוּ הֵבִיא לָנוּ אִישׁ עִבְרִי לְצַחֶק בָּנוּ:  בָּא אֵלַי לִשְׁכַּב עִמִּי וָאֶקְרָא בְּקוֹל גָּדוֹל.  
> לט טו: וַיְהִי כְשָׁמְעוֹ כִּי הֲרִימֹתִי קוֹלִי וָאֶקְרָא; וַיַּעֲזֹב בִּגְדוֹ אֶצְלִי וַיָּנָס וַיֵּצֵא הַחוּצָה.  
> לט טז: וַתַּנַּח בִּגְדוֹ אֶצְלָהּ עַד בּוֹא אֲדֹנָיו אֶל בֵּיתוֹ.  
> לט יז: וַתְּדַבֵּר אֵלָיו כַּדְּבָרִים הָאֵלֶּה לֵאמֹר:  בָּא אֵלַי הָעֶבֶד הָעִבְרִי אֲשֶׁר הֵבֵאתָ לָּנוּ לְצַחֶק בִּי.  
> לט יח: וַיְהִי כַּהֲרִימִי קוֹלִי וָאֶקְרָא; וַיַּעֲזֹב בִּגְדוֹ אֶצְלִי וַיָּנָס הַחוּצָה.  
> לט יט: וַיְהִי כִשְׁמֹעַ אֲדֹנָיו אֶת דִּבְרֵי אִשְׁתּוֹ אֲשֶׁר דִּבְּרָה אֵלָיו לֵאמֹר כַּדְּבָרִים הָאֵלֶּה עָשָׂה לִי עַבְדֶּךָ; וַיִּחַר אַפּוֹ.  
> לט כ: וַיִּקַּח אֲדֹנֵי יוֹסֵף אֹתוֹ וַיִּתְּנֵהוּ אֶל בֵּית הַסֹּהַר מְקוֹם אֲשֶׁר אֲסִורֵי (אֲסִירֵי) הַמֶּלֶךְ אֲסוּרִים; וַיְהִי שָׁם בְּבֵית הַסֹּהַר.  
> לט כא: וַיְהִי יְהוָה אֶת יוֹסֵף וַיֵּט אֵלָיו חָסֶד; וַיִּתֵּן חִנּוֹ בְּעֵינֵי שַׂר בֵּית הַסֹּהַר.  
> לט כב: וַיִּתֵּן שַׂר בֵּית הַסֹּהַר בְּיַד יוֹסֵף אֵת כָּל הָאֲסִירִם אֲשֶׁר בְּבֵית הַסֹּהַר; וְאֵת כָּל אֲשֶׁר עֹשִׂים שָׁם הוּא הָיָה עֹשֶׂה.  
> לט כג: אֵין שַׂר בֵּית הַסֹּהַר רֹאֶה אֶת כָּל מְאוּמָה בְּיָדוֹ בַּאֲשֶׁר יְהוָה אִתּוֹ; וַאֲשֶׁר הוּא עֹשֶׂה יְהוָה מַצְלִיחַ.  

# שַׂר הַמַּשְׁקִים (שָׂרִיגֵי גֶפֶן) ושַׂר הָאוֹפִים (סַלֵּי חֹרִי) {#שַׂר-הַמַּשְׁקִים-(שָׂרִיגֵי-גֶפֶן)-ושַׂר-הָאוֹפִים-(סַלֵּי-חֹרִי)}

> מ א: וַיְהִי אַחַר הַדְּבָרִים הָאֵלֶּה חָטְאוּ מַשְׁקֵה מֶלֶךְ מִצְרַיִם וְהָאֹפֶה לַאֲדֹנֵיהֶם לְמֶלֶךְ מִצְרָיִם.  
> מ ב: וַיִּקְצֹף פַּרְעֹה עַל שְׁנֵי סָרִיסָיו עַל שַׂר הַמַּשְׁקִים וְעַל שַׂר הָאוֹפִים.  
> מ ג: וַיִּתֵּן אֹתָם בְּמִשְׁמַר בֵּית שַׂר הַטַּבָּחִים אֶל בֵּית הַסֹּהַר:  מְקוֹם אֲשֶׁר יוֹסֵף אָסוּר שָׁם.  
> מ ד: וַיִּפְקֹד שַׂר הַטַּבָּחִים אֶת יוֹסֵף אִתָּם וַיְשָׁרֶת אֹתָם; וַיִּהְיוּ יָמִים בְּמִשְׁמָר.  
> מ ה: וַיַּחַלְמוּ חֲלוֹם שְׁנֵיהֶם אִישׁ חֲלֹמוֹ בְּלַיְלָה אֶחָד אִישׁ כְּפִתְרוֹן חֲלֹמוֹ:  הַמַּשְׁקֶה וְהָאֹפֶה אֲשֶׁר לְמֶלֶךְ מִצְרַיִם אֲשֶׁר אֲסוּרִים בְּבֵית הַסֹּהַר.  
> מ ו: וַיָּבֹא אֲלֵיהֶם יוֹסֵף בַּבֹּקֶר; וַיַּרְא אֹתָם וְהִנָּם זֹעֲפִים.  
> מ ז: וַיִּשְׁאַל אֶת סְרִיסֵי פַרְעֹה אֲשֶׁר אִתּוֹ בְמִשְׁמַר בֵּית אֲדֹנָיו לֵאמֹר:  מַדּוּעַ פְּנֵיכֶם רָעִים הַיּוֹם.  
> מ ח: וַיֹּאמְרוּ אֵלָיו חֲלוֹם חָלַמְנוּ וּפֹתֵר אֵין אֹתוֹ; וַיֹּאמֶר אֲלֵהֶם יוֹסֵף הֲלוֹא לֵאלֹהִים פִּתְרֹנִים סַפְּרוּ נָא לִי.  
> מ ט: וַיְסַפֵּר שַׂר הַמַּשְׁקִים אֶת חֲלֹמוֹ לְיוֹסֵף; וַיֹּאמֶר לוֹ בַּחֲלוֹמִי וְהִנֵּה גֶפֶן לְפָנָי.  
> מ י: וּבַגֶּפֶן שְׁלֹשָׁה שָׂרִיגִם; וְהִוא כְפֹרַחַת עָלְתָה נִצָּהּ הִבְשִׁילוּ אַשְׁכְּלֹתֶיהָ עֲנָבִים.  
> מ יא: וְכוֹס פַּרְעֹה בְּיָדִי; וָאֶקַּח אֶת הָעֲנָבִים וָאֶשְׂחַט אֹתָם אֶל כּוֹס פַּרְעֹה וָאֶתֵּן אֶת הַכּוֹס עַל כַּף פַּרְעֹה.  
> מ יב: וַיֹּאמֶר לוֹ יוֹסֵף זֶה פִּתְרֹנוֹ:  שְׁלֹשֶׁת הַשָּׂרִגִים שְׁלֹשֶׁת יָמִים הֵם.  
> מ יג: בְּעוֹד שְׁלֹשֶׁת יָמִים יִשָּׂא פַרְעֹה אֶת רֹאשֶׁךָ וַהֲשִׁיבְךָ עַל כַּנֶּךָ; וְנָתַתָּ כוֹס פַּרְעֹה בְּיָדוֹ כַּמִּשְׁפָּט הָרִאשׁוֹן אֲשֶׁר הָיִיתָ מַשְׁקֵהוּ.  
> מ יד: כִּי אִם זְכַרְתַּנִי אִתְּךָ כַּאֲשֶׁר יִיטַב לָךְ וְעָשִׂיתָ נָּא עִמָּדִי חָסֶד; וְהִזְכַּרְתַּנִי אֶל פַּרְעֹה וְהוֹצֵאתַנִי מִן הַבַּיִת הַזֶּה.  
> מ טו: כִּי גֻנֹּב גֻּנַּבְתִּי מֵאֶרֶץ הָעִבְרִים; וְגַם פֹּה לֹא עָשִׂיתִי מְאוּמָה כִּי שָׂמוּ אֹתִי בַּבּוֹר.  
> מ טז: וַיַּרְא שַׂר הָאֹפִים כִּי טוֹב פָּתָר; וַיֹּאמֶר אֶל יוֹסֵף אַף אֲנִי בַּחֲלוֹמִי וְהִנֵּה שְׁלֹשָׁה סַלֵּי חֹרִי עַל רֹאשִׁי.  
> מ יז: וּבַסַּל הָעֶלְיוֹן מִכֹּל מַאֲכַל פַּרְעֹה מַעֲשֵׂה אֹפֶה; וְהָעוֹף אֹכֵל אֹתָם מִן הַסַּל מֵעַל רֹאשִׁי.  
> מ יח: וַיַּעַן יוֹסֵף וַיֹּאמֶר זֶה פִּתְרֹנוֹ:  שְׁלֹשֶׁת הַסַּלִּים שְׁלֹשֶׁת יָמִים הֵם.  
> מ יט: בְּעוֹד שְׁלֹשֶׁת יָמִים יִשָּׂא פַרְעֹה אֶת רֹאשְׁךָ מֵעָלֶיךָ וְתָלָה אוֹתְךָ עַל עֵץ; וְאָכַל הָעוֹף אֶת בְּשָׂרְךָ מֵעָלֶיךָ.  
> מ כ: וַיְהִי בַּיּוֹם הַשְּׁלִישִׁי יוֹם הֻלֶּדֶת אֶת פַּרְעֹה וַיַּעַשׂ מִשְׁתֶּה לְכָל עֲבָדָיו; וַיִּשָּׂא אֶת רֹאשׁ שַׂר הַמַּשְׁקִים וְאֶת רֹאשׁ שַׂר הָאֹפִים בְּתוֹךְ עֲבָדָיו.  
> מ כא: וַיָּשֶׁב אֶת שַׂר הַמַּשְׁקִים עַל מַשְׁקֵהוּ; וַיִּתֵּן הַכּוֹס עַל כַּף פַּרְעֹה.  
> מ כב: וְאֵת שַׂר הָאֹפִים תָּלָה:  כַּאֲשֶׁר פָּתַר לָהֶם יוֹסֵף.  
> מ כג: וְלֹא זָכַר שַׂר הַמַּשְׁקִים אֶת יוֹסֵף וַיִּשְׁכָּחֵהוּ.  

# חלומות פרעה: פרות ושיבלים {#חלומות-פרעה:-פרות-ושיבלים}

> מא א: וַיְהִי מִקֵּץ שְׁנָתַיִם יָמִים; וּפַרְעֹה חֹלֵם וְהִנֵּה עֹמֵד עַל הַיְאֹר.  
> מא ב: וְהִנֵּה מִן הַיְאֹר עֹלֹת שֶׁבַע פָּרוֹת יְפוֹת מַרְאֶה וּבְרִיאֹת בָּשָׂר; וַתִּרְעֶינָה בָּאָחוּ.  
> מא ג: וְהִנֵּה שֶׁבַע פָּרוֹת אֲחֵרוֹת עֹלוֹת אַחֲרֵיהֶן מִן הַיְאֹר רָעוֹת מַרְאֶה וְדַקּוֹת בָּשָׂר; וַתַּעֲמֹדְנָה אֵצֶל הַפָּרוֹת עַל שְׂפַת הַיְאֹר.  
> מא ד: וַתֹּאכַלְנָה הַפָּרוֹת רָעוֹת הַמַּרְאֶה וְדַקֹּת הַבָּשָׂר אֵת שֶׁבַע הַפָּרוֹת יְפֹת הַמַּרְאֶה וְהַבְּרִיאֹת; וַיִּיקַץ פַּרְעֹה.  
> מא ה: וַיִּישָׁן וַיַּחֲלֹם שֵׁנִית; וְהִנֵּה שֶׁבַע שִׁבֳּלִים עֹלוֹת בְּקָנֶה אֶחָד בְּרִיאוֹת וְטֹבוֹת.  
> מא ו: וְהִנֵּה שֶׁבַע שִׁבֳּלִים דַּקּוֹת וּשְׁדוּפֹת קָדִים צֹמְחוֹת אַחֲרֵיהֶן.  
> מא ז: וַתִּבְלַעְנָה הַשִּׁבֳּלִים הַדַּקּוֹת אֵת שֶׁבַע הַשִּׁבֳּלִים הַבְּרִיאוֹת וְהַמְּלֵאוֹת; וַיִּיקַץ פַּרְעֹה וְהִנֵּה חֲלוֹם.  
> מא ח: וַיְהִי בַבֹּקֶר וַתִּפָּעֶם רוּחוֹ וַיִּשְׁלַח וַיִּקְרָא אֶת כָּל חַרְטֻמֵּי מִצְרַיִם וְאֶת כָּל חֲכָמֶיהָ; וַיְסַפֵּר פַּרְעֹה לָהֶם אֶת חֲלֹמוֹ וְאֵין פּוֹתֵר אוֹתָם לְפַרְעֹה.  

## פיתרון יוסף ועליתו {#פיתרון-יוסף-ועליתו}

> מא ט: וַיְדַבֵּר שַׂר הַמַּשְׁקִים אֶת פַּרְעֹה לֵאמֹר:  אֶת חֲטָאַי אֲנִי מַזְכִּיר הַיּוֹם.  
> מא י: פַּרְעֹה קָצַף עַל עֲבָדָיו; וַיִּתֵּן אֹתִי בְּמִשְׁמַר בֵּית שַׂר הַטַּבָּחִים אֹתִי וְאֵת שַׂר הָאֹפִים.  
> מא יא: וַנַּחַלְמָה חֲלוֹם בְּלַיְלָה אֶחָד אֲנִי וָהוּא:  אִישׁ כְּפִתְרוֹן חֲלֹמוֹ חָלָמְנוּ.  
> מא יב: וְשָׁם אִתָּנוּ נַעַר עִבְרִי עֶבֶד לְשַׂר הַטַּבָּחִים וַנְּסַפֶּר לוֹ וַיִּפְתָּר לָנוּ אֶת חֲלֹמֹתֵינוּ:  אִישׁ כַּחֲלֹמוֹ פָּתָר.  
> מא יג: וַיְהִי כַּאֲשֶׁר פָּתַר לָנוּ כֵּן הָיָה:  אֹתִי הֵשִׁיב עַל כַּנִּי וְאֹתוֹ תָלָה.  
> מא יד: וַיִּשְׁלַח פַּרְעֹה וַיִּקְרָא אֶת יוֹסֵף וַיְרִיצֻהוּ מִן הַבּוֹר; וַיְגַלַּח וַיְחַלֵּף שִׂמְלֹתָיו וַיָּבֹא אֶל פַּרְעֹה.  
> מא טו: וַיֹּאמֶר פַּרְעֹה אֶל יוֹסֵף חֲלוֹם חָלַמְתִּי וּפֹתֵר אֵין אֹתוֹ; וַאֲנִי שָׁמַעְתִּי עָלֶיךָ לֵאמֹר תִּשְׁמַע חֲלוֹם לִפְתֹּר אֹתוֹ.  
> מא טז: וַיַּעַן יוֹסֵף אֶת פַּרְעֹה לֵאמֹר בִּלְעָדָי:  אֱלֹהִים יַעֲנֶה אֶת שְׁלוֹם פַּרְעֹה.  
> מא יז: וַיְדַבֵּר פַּרְעֹה אֶל יוֹסֵף:  בַּחֲלֹמִי הִנְנִי עֹמֵד עַל שְׂפַת הַיְאֹר.  
> מא יח: וְהִנֵּה מִן הַיְאֹר עֹלֹת שֶׁבַע פָּרוֹת בְּרִיאוֹת בָּשָׂר וִיפֹת תֹּאַר; וַתִּרְעֶינָה בָּאָחוּ.  
> מא יט: וְהִנֵּה שֶׁבַע פָּרוֹת אֲחֵרוֹת עֹלוֹת אַחֲרֵיהֶן דַּלּוֹת וְרָעוֹת תֹּאַר מְאֹד וְרַקּוֹת בָּשָׂר:  לֹא רָאִיתִי כָהֵנָּה בְּכָל אֶרֶץ מִצְרַיִם לָרֹעַ.  
> מא כ: וַתֹּאכַלְנָה הַפָּרוֹת הָרַקּוֹת וְהָרָעוֹת אֵת שֶׁבַע הַפָּרוֹת הָרִאשֹׁנוֹת הַבְּרִיאֹת.  
> מא כא: וַתָּבֹאנָה אֶל קִרְבֶּנָה וְלֹא נוֹדַע כִּי בָאוּ אֶל קִרְבֶּנָה וּמַרְאֵיהֶן רַע כַּאֲשֶׁר בַּתְּחִלָּה; וָאִיקָץ.  
> מא כב: וָאֵרֶא בַּחֲלֹמִי; וְהִנֵּה שֶׁבַע שִׁבֳּלִים עֹלֹת בְּקָנֶה אֶחָד מְלֵאֹת וְטֹבוֹת.  
> מא כג: וְהִנֵּה שֶׁבַע שִׁבֳּלִים צְנֻמוֹת דַּקּוֹת שְׁדֻפוֹת קָדִים צֹמְחוֹת אַחֲרֵיהֶם.  
> מא כד: וַתִּבְלַעְןָ הַשִּׁבֳּלִים הַדַּקֹּת אֵת שֶׁבַע הַשִּׁבֳּלִים הַטֹּבוֹת; וָאֹמַר אֶל הַחַרְטֻמִּים וְאֵין מַגִּיד לִי.  
> מא כה: וַיֹּאמֶר יוֹסֵף אֶל פַּרְעֹה חֲלוֹם פַּרְעֹה אֶחָד הוּא:  אֵת אֲשֶׁר הָאֱלֹהִים עֹשֶׂה הִגִּיד לְפַרְעֹה.  
> מא כו: שֶׁבַע פָּרֹת הַטֹּבֹת שֶׁבַע שָׁנִים הֵנָּה וְשֶׁבַע הַשִּׁבֳּלִים הַטֹּבֹת שֶׁבַע שָׁנִים הֵנָּה:  חֲלוֹם אֶחָד הוּא.  
> מא כז: וְשֶׁבַע הַפָּרוֹת הָרַקּוֹת וְהָרָעֹת הָעֹלֹת אַחֲרֵיהֶן שֶׁבַע שָׁנִים הֵנָּה וְשֶׁבַע הַשִּׁבֳּלִים הָרֵקוֹת שְׁדֻפוֹת הַקָּדִים יִהְיוּ שֶׁבַע שְׁנֵי רָעָב.  
> מא כח: הוּא הַדָּבָר אֲשֶׁר דִּבַּרְתִּי אֶל פַּרְעֹה:  אֲשֶׁר הָאֱלֹהִים עֹשֶׂה הֶרְאָה אֶת פַּרְעֹה.  
> מא כט: הִנֵּה שֶׁבַע שָׁנִים בָּאוֹת שָׂבָע גָּדוֹל בְּכָל אֶרֶץ מִצְרָיִם.  
> מא ל: וְקָמוּ שֶׁבַע שְׁנֵי רָעָב אַחֲרֵיהֶן וְנִשְׁכַּח כָּל הַשָּׂבָע בְּאֶרֶץ מִצְרָיִם; וְכִלָּה הָרָעָב אֶת הָאָרֶץ.  
> מא לא: וְלֹא יִוָּדַע הַשָּׂבָע בָּאָרֶץ מִפְּנֵי הָרָעָב הַהוּא אַחֲרֵי כֵן:  כִּי כָבֵד הוּא מְאֹד.  
> מא לב: וְעַל הִשָּׁנוֹת הַחֲלוֹם אֶל פַּרְעֹה פַּעֲמָיִם כִּי נָכוֹן הַדָּבָר מֵעִם הָאֱלֹהִים וּמְמַהֵר הָאֱלֹהִים לַעֲשֹׂתוֹ.  
> מא לג: וְעַתָּה יֵרֶא פַרְעֹה אִישׁ נָבוֹן וְחָכָם; וִישִׁיתֵהוּ עַל אֶרֶץ מִצְרָיִם.  
> מא לד: יַעֲשֶׂה פַרְעֹה וְיַפְקֵד פְּקִדִים עַל הָאָרֶץ; וְחִמֵּשׁ אֶת אֶרֶץ מִצְרַיִם בְּשֶׁבַע שְׁנֵי הַשָּׂבָע.  
> מא לה: וְיִקְבְּצוּ אֶת כָּל אֹכֶל הַשָּׁנִים הַטֹּבוֹת הַבָּאֹת הָאֵלֶּה; וְיִצְבְּרוּ בָר תַּחַת יַד פַּרְעֹה אֹכֶל בֶּעָרִים וְשָׁמָרוּ.  
> מא לו: וְהָיָה הָאֹכֶל לְפִקָּדוֹן לָאָרֶץ לְשֶׁבַע שְׁנֵי הָרָעָב אֲשֶׁר תִּהְיֶיןָ בְּאֶרֶץ מִצְרָיִם; וְלֹא תִכָּרֵת הָאָרֶץ בָּרָעָב.  
> מא לז: וַיִּיטַב הַדָּבָר בְּעֵינֵי פַרְעֹה וּבְעֵינֵי כָּל עֲבָדָיו.  
> מא לח: וַיֹּאמֶר פַּרְעֹה אֶל עֲבָדָיו:  הֲנִמְצָא כָזֶה אִישׁ אֲשֶׁר רוּחַ אֱלֹהִים בּוֹ.  
> מא לט: וַיֹּאמֶר פַּרְעֹה אֶל יוֹסֵף אַחֲרֵי הוֹדִיעַ אֱלֹהִים אוֹתְךָ אֶת כָּל זֹאת אֵין נָבוֹן וְחָכָם כָּמוֹךָ.  
> מא מ: אַתָּה תִּהְיֶה עַל בֵּיתִי וְעַל פִּיךָ יִשַּׁק כָּל עַמִּי; רַק הַכִּסֵּא אֶגְדַּל מִמֶּךָּ.  
> מא מא: וַיֹּאמֶר פַּרְעֹה אֶל יוֹסֵף:  רְאֵה נָתַתִּי אֹתְךָ עַל כָּל אֶרֶץ מִצְרָיִם.  
> מא מב: וַיָּסַר פַּרְעֹה אֶת טַבַּעְתּוֹ מֵעַל יָדוֹ וַיִּתֵּן אֹתָהּ עַל יַד יוֹסֵף; וַיַּלְבֵּשׁ אֹתוֹ בִּגְדֵי שֵׁשׁ וַיָּשֶׂם רְבִד הַזָּהָב עַל צַוָּארוֹ.  
> מא מג: וַיַּרְכֵּב אֹתוֹ בְּמִרְכֶּבֶת הַמִּשְׁנֶה אֲשֶׁר לוֹ וַיִּקְרְאוּ לְפָנָיו אַבְרֵךְ; וְנָתוֹן אֹתוֹ עַל כָּל אֶרֶץ מִצְרָיִם.  
> מא מד: וַיֹּאמֶר פַּרְעֹה אֶל יוֹסֵף אֲנִי פַרְעֹה; וּבִלְעָדֶיךָ לֹא יָרִים אִישׁ אֶת יָדוֹ וְאֶת רַגְלוֹ בְּכָל אֶרֶץ מִצְרָיִם.  
> מא מה: וַיִּקְרָא פַרְעֹה שֵׁם יוֹסֵף צָפְנַת פַּעְנֵחַ וַיִּתֶּן לוֹ אֶת אָסְנַת בַּת פּוֹטִי פֶרַע כֹּהֵן אֹן לְאִשָּׁה; וַיֵּצֵא יוֹסֵף עַל אֶרֶץ מִצְרָיִם.  

## שנות השבע, מְנַשֶּׁה, אֶפְרָיִם, שנות הרעב {#שנות-השבע,-מְנַשֶּׁה,-אֶפְרָיִם,-שנות-הרעב}

> מא מו: וְיוֹסֵף בֶּן שְׁלֹשִׁים שָׁנָה בְּעָמְדוֹ לִפְנֵי פַּרְעֹה מֶלֶךְ מִצְרָיִם; וַיֵּצֵא יוֹסֵף מִלִּפְנֵי פַרְעֹה וַיַּעֲבֹר בְּכָל אֶרֶץ מִצְרָיִם.  
> מא מז: וַתַּעַשׂ הָאָרֶץ בְּשֶׁבַע שְׁנֵי הַשָּׂבָע לִקְמָצִים.  
> מא מח: וַיִּקְבֹּץ אֶת כָּל אֹכֶל שֶׁבַע שָׁנִים אֲשֶׁר הָיוּ בְּאֶרֶץ מִצְרַיִם וַיִּתֶּן אֹכֶל בֶּעָרִים:  אֹכֶל שְׂדֵה הָעִיר אֲשֶׁר סְבִיבֹתֶיהָ נָתַן בְּתוֹכָהּ.  
> מא מט: וַיִּצְבֹּר יוֹסֵף בָּר כְּחוֹל הַיָּם הַרְבֵּה מְאֹד עַד כִּי חָדַל לִסְפֹּר כִּי אֵין מִסְפָּר.  
> מא נ: וּלְיוֹסֵף יֻלַּד שְׁנֵי בָנִים בְּטֶרֶם תָּבוֹא שְׁנַת הָרָעָב אֲשֶׁר יָלְדָה לּוֹ אָסְנַת בַּת פּוֹטִי פֶרַע כֹּהֵן אוֹן.  
> מא נא: וַיִּקְרָא יוֹסֵף אֶת שֵׁם הַבְּכוֹר מְנַשֶּׁה:  כִּי נַשַּׁנִי אֱלֹהִים אֶת כָּל עֲמָלִי וְאֵת כָּל בֵּית אָבִי.  
> מא נב: וְאֵת שֵׁם הַשֵּׁנִי קָרָא אֶפְרָיִם:  כִּי הִפְרַנִי אֱלֹהִים בְּאֶרֶץ עָנְיִי.  
> מא נג: וַתִּכְלֶינָה שֶׁבַע שְׁנֵי הַשָּׂבָע אֲשֶׁר הָיָה בְּאֶרֶץ מִצְרָיִם.  
> מא נד: וַתְּחִלֶּינָה שֶׁבַע שְׁנֵי הָרָעָב לָבוֹא כַּאֲשֶׁר אָמַר יוֹסֵף; וַיְהִי רָעָב בְּכָל הָאֲרָצוֹת וּבְכָל אֶרֶץ מִצְרַיִם הָיָה לָחֶם.  
> מא נה: וַתִּרְעַב כָּל אֶרֶץ מִצְרַיִם וַיִּצְעַק הָעָם אֶל פַּרְעֹה לַלָּחֶם; וַיֹּאמֶר פַּרְעֹה לְכָל מִצְרַיִם לְכוּ אֶל יוֹסֵף אֲשֶׁר יֹאמַר לָכֶם תַּעֲשׂוּ.  
> מא נו: וְהָרָעָב הָיָה עַל כָּל פְּנֵי הָאָרֶץ; וַיִּפְתַּח יוֹסֵף אֶת כָּל אֲשֶׁר בָּהֶם וַיִּשְׁבֹּר לְמִצְרַיִם וַיֶּחֱזַק הָרָעָב בְּאֶרֶץ מִצְרָיִם.  

## ירידת עשר אחי יוסף מצרימה, התנכרות, מאסר שמעון, הדרישה לבנימין {#ירידת-עשר-אחי-יוסף-מצרימה,-התנכרות,-מאסר-שמעון,-הדרישה-לבנימין}

> מא נז: וְכָל הָאָרֶץ בָּאוּ מִצְרַיְמָה לִשְׁבֹּר אֶל יוֹסֵף:  כִּי חָזַק הָרָעָב בְּכָל הָאָרֶץ.  
> מב א: וַיַּרְא יַעֲקֹב כִּי יֶשׁ שֶׁבֶר בְּמִצְרָיִם; וַיֹּאמֶר יַעֲקֹב לְבָנָיו לָמָּה תִּתְרָאוּ.  
> מב ב: וַיֹּאמֶר הִנֵּה שָׁמַעְתִּי כִּי יֶשׁ שֶׁבֶר בְּמִצְרָיִם; רְדוּ שָׁמָּה וְשִׁבְרוּ לָנוּ מִשָּׁם וְנִחְיֶה וְלֹא נָמוּת.  
> מב ג: וַיֵּרְדוּ אֲחֵי יוֹסֵף עֲשָׂרָה לִשְׁבֹּר בָּר מִמִּצְרָיִם.  
> מב ד: וְאֶת בִּנְיָמִין אֲחִי יוֹסֵף לֹא שָׁלַח יַעֲקֹב אֶת אֶחָיו:  כִּי אָמַר פֶּן יִקְרָאֶנּוּ אָסוֹן.  
> מב ה: וַיָּבֹאוּ בְּנֵי יִשְׂרָאֵל לִשְׁבֹּר בְּתוֹךְ הַבָּאִים:  כִּי הָיָה הָרָעָב בְּאֶרֶץ כְּנָעַן.  
> מב ו: וְיוֹסֵף הוּא הַשַּׁלִּיט עַל הָאָרֶץ הוּא הַמַּשְׁבִּיר לְכָל עַם הָאָרֶץ; וַיָּבֹאוּ אֲחֵי יוֹסֵף וַיִּשְׁתַּחֲווּ לוֹ אַפַּיִם אָרְצָה.  
> מב ז: וַיַּרְא יוֹסֵף אֶת אֶחָיו וַיַּכִּרֵם; וַיִּתְנַכֵּר אֲלֵיהֶם וַיְדַבֵּר אִתָּם קָשׁוֹת וַיֹּאמֶר אֲלֵהֶם מֵאַיִן בָּאתֶם וַיֹּאמְרוּ מֵאֶרֶץ כְּנַעַן לִשְׁבָּר אֹכֶל.  
> מב ח: וַיַּכֵּר יוֹסֵף אֶת אֶחָיו; וְהֵם לֹא הִכִּרֻהוּ.  
> מב ט: וַיִּזְכֹּר יוֹסֵף אֵת הַחֲלֹמוֹת אֲשֶׁר חָלַם לָהֶם; וַיֹּאמֶר אֲלֵהֶם מְרַגְּלִים אַתֶּם לִרְאוֹת אֶת עֶרְוַת הָאָרֶץ בָּאתֶם.  
> מב י: וַיֹּאמְרוּ אֵלָיו לֹא אֲדֹנִי; וַעֲבָדֶיךָ בָּאוּ לִשְׁבָּר אֹכֶל.  
> מב יא: כֻּלָּנוּ בְּנֵי אִישׁ אֶחָד נָחְנוּ; כֵּנִים אֲנַחְנוּ לֹא הָיוּ עֲבָדֶיךָ מְרַגְּלִים.  
> מב יב: וַיֹּאמֶר אֲלֵהֶם:  לֹא כִּי עֶרְוַת הָאָרֶץ בָּאתֶם לִרְאוֹת.  
> מב יג: וַיֹּאמְרוּ שְׁנֵים עָשָׂר עֲבָדֶיךָ אַחִים אֲנַחְנוּ בְּנֵי אִישׁ אֶחָד בְּאֶרֶץ כְּנָעַן; וְהִנֵּה הַקָּטֹן אֶת אָבִינוּ הַיּוֹם וְהָאֶחָד אֵינֶנּוּ.  
> מב יד: וַיֹּאמֶר אֲלֵהֶם יוֹסֵף:  הוּא אֲשֶׁר דִּבַּרְתִּי אֲלֵכֶם לֵאמֹר מְרַגְּלִים אַתֶּם.  
> מב טו: בְּזֹאת תִּבָּחֵנוּ:  חֵי פַרְעֹה אִם תֵּצְאוּ מִזֶּה כִּי אִם בְּבוֹא אֲחִיכֶם הַקָּטֹן הֵנָּה.  
> מב טז: שִׁלְחוּ מִכֶּם אֶחָד וְיִקַּח אֶת אֲחִיכֶם וְאַתֶּם הֵאָסְרוּ וְיִבָּחֲנוּ דִּבְרֵיכֶם הַאֱמֶת אִתְּכֶם; וְאִם לֹא חֵי פַרְעֹה כִּי מְרַגְּלִים אַתֶּם.  
> מב יז: וַיֶּאֱסֹף אֹתָם אֶל מִשְׁמָר שְׁלֹשֶׁת יָמִים.  
> מב יח: וַיֹּאמֶר אֲלֵהֶם יוֹסֵף בַּיּוֹם הַשְּׁלִישִׁי זֹאת עֲשׂוּ וִחְיוּ; אֶת הָאֱלֹהִים אֲנִי יָרֵא.  
> מב יט: אִם כֵּנִים אַתֶּם אֲחִיכֶם אֶחָד יֵאָסֵר בְּבֵית מִשְׁמַרְכֶם; וְאַתֶּם לְכוּ הָבִיאוּ שֶׁבֶר רַעֲבוֹן בָּתֵּיכֶם.  
> מב כ: וְאֶת אֲחִיכֶם הַקָּטֹן תָּבִיאוּ אֵלַי וְיֵאָמְנוּ דִבְרֵיכֶם וְלֹא תָמוּתוּ; וַיַּעֲשׂוּ כֵן.  
> מב כא: וַיֹּאמְרוּ אִישׁ אֶל אָחִיו אֲבָל אֲשֵׁמִים אֲנַחְנוּ עַל אָחִינוּ אֲשֶׁר רָאִינוּ צָרַת נַפְשׁוֹ בְּהִתְחַנְנוֹ אֵלֵינוּ וְלֹא שָׁמָעְנוּ; עַל כֵּן בָּאָה אֵלֵינוּ הַצָּרָה הַזֹּאת.  
> מב כב: וַיַּעַן רְאוּבֵן אֹתָם לֵאמֹר הֲלוֹא אָמַרְתִּי אֲלֵיכֶם לֵאמֹר אַל תֶּחֶטְאוּ בַיֶּלֶד וְלֹא שְׁמַעְתֶּם; וְגַם דָּמוֹ הִנֵּה נִדְרָשׁ.  
> מב כג: וְהֵם לֹא יָדְעוּ כִּי שֹׁמֵעַ יוֹסֵף:  כִּי הַמֵּלִיץ בֵּינֹתָם.  
> מב כד: וַיִּסֹּב מֵעֲלֵיהֶם וַיֵּבְךְּ; וַיָּשָׁב אֲלֵהֶם וַיְדַבֵּר אֲלֵהֶם וַיִּקַּח מֵאִתָּם אֶת שִׁמְעוֹן וַיֶּאֱסֹר אֹתוֹ לְעֵינֵיהֶם.  
> מב כה: וַיְצַו יוֹסֵף וַיְמַלְאוּ אֶת כְּלֵיהֶם בָּר וּלְהָשִׁיב כַּסְפֵּיהֶם אִישׁ אֶל שַׂקּוֹ וְלָתֵת לָהֶם צֵדָה לַדָּרֶךְ; וַיַּעַשׂ לָהֶם כֵּן.  
> מב כו: וַיִּשְׂאוּ אֶת שִׁבְרָם עַל חֲמֹרֵיהֶם; וַיֵּלְכוּ מִשָּׁם.  
> מב כז: וַיִּפְתַּח הָאֶחָד אֶת שַׂקּוֹ לָתֵת מִסְפּוֹא לַחֲמֹרוֹ בַּמָּלוֹן; וַיַּרְא אֶת כַּסְפּוֹ וְהִנֵּה הוּא בְּפִי אַמְתַּחְתּוֹ.  
> מב כח: וַיֹּאמֶר אֶל אֶחָיו הוּשַׁב כַּסְפִּי וְגַם הִנֵּה בְאַמְתַּחְתִּי; וַיֵּצֵא לִבָּם וַיֶּחֶרְדוּ אִישׁ אֶל אָחִיו לֵאמֹר מַה זֹּאת עָשָׂה אֱלֹהִים לָנוּ.  

## סרוב יעקב להורדת בנימין, הפצרות ראובן ויהודה {#סרוב-יעקב-להורדת-בנימין,-הפצרות-ראובן-ויהודה}

> מב כט: וַיָּבֹאוּ אֶל יַעֲקֹב אֲבִיהֶם אַרְצָה כְּנָעַן; וַיַּגִּידוּ לוֹ אֵת כָּל הַקֹּרֹת אֹתָם לֵאמֹר.  
> מב ל: דִּבֶּר הָאִישׁ אֲדֹנֵי הָאָרֶץ אִתָּנוּ קָשׁוֹת; וַיִּתֵּן אֹתָנוּ כִּמְרַגְּלִים אֶת הָאָרֶץ.  
> מב לא: וַנֹּאמֶר אֵלָיו כֵּנִים אֲנָחְנוּ:  לֹא הָיִינוּ מְרַגְּלִים.  
> מב לב: שְׁנֵים עָשָׂר אֲנַחְנוּ אַחִים בְּנֵי אָבִינוּ; הָאֶחָד אֵינֶנּוּ וְהַקָּטֹן הַיּוֹם אֶת אָבִינוּ בְּאֶרֶץ כְּנָעַן.  
> מב לג: וַיֹּאמֶר אֵלֵינוּ הָאִישׁ אֲדֹנֵי הָאָרֶץ בְּזֹאת אֵדַע כִּי כֵנִים אַתֶּם:  אֲחִיכֶם הָאֶחָד הַנִּיחוּ אִתִּי וְאֶת רַעֲבוֹן בָּתֵּיכֶם קְחוּ וָלֵכוּ.  
> מב לד: וְהָבִיאוּ אֶת אֲחִיכֶם הַקָּטֹן אֵלַי וְאֵדְעָה כִּי לֹא מְרַגְּלִים אַתֶּם כִּי כֵנִים אַתֶּם; אֶת אֲחִיכֶם אֶתֵּן לָכֶם וְאֶת הָאָרֶץ תִּסְחָרוּ.  
> מב לה: וַיְהִי הֵם מְרִיקִים שַׂקֵּיהֶם וְהִנֵּה אִישׁ צְרוֹר כַּסְפּוֹ בְּשַׂקּוֹ; וַיִּרְאוּ אֶת צְרֹרוֹת כַּסְפֵּיהֶם הֵמָּה וַאֲבִיהֶם וַיִּירָאוּ.  
> מב לו: וַיֹּאמֶר אֲלֵהֶם יַעֲקֹב אֲבִיהֶם אֹתִי שִׁכַּלְתֶּם:  יוֹסֵף אֵינֶנּוּ וְשִׁמְעוֹן אֵינֶנּוּ וְאֶת בִּנְיָמִן תִּקָּחוּ עָלַי הָיוּ כֻלָּנָה.  
> מב לז: וַיֹּאמֶר רְאוּבֵן אֶל אָבִיו לֵאמֹר אֶת שְׁנֵי בָנַי תָּמִית אִם לֹא אֲבִיאֶנּוּ אֵלֶיךָ; תְּנָה אֹתוֹ עַל יָדִי וַאֲנִי אֲשִׁיבֶנּוּ אֵלֶיךָ.  
> מב לח: וַיֹּאמֶר לֹא יֵרֵד בְּנִי עִמָּכֶם:  כִּי אָחִיו מֵת וְהוּא לְבַדּוֹ נִשְׁאָר וּקְרָאָהוּ אָסוֹן בַּדֶּרֶךְ אֲשֶׁר תֵּלְכוּ בָהּ וְהוֹרַדְתֶּם אֶת שֵׂיבָתִי בְּיָגוֹן שְׁאוֹלָה.  
> מג א: וְהָרָעָב כָּבֵד בָּאָרֶץ.  
> מג ב: וַיְהִי כַּאֲשֶׁר כִּלּוּ לֶאֱכֹל אֶת הַשֶּׁבֶר אֲשֶׁר הֵבִיאוּ מִמִּצְרָיִם; וַיֹּאמֶר אֲלֵיהֶם אֲבִיהֶם שֻׁבוּ שִׁבְרוּ לָנוּ מְעַט אֹכֶל.  
> מג ג: וַיֹּאמֶר אֵלָיו יְהוּדָה לֵאמֹר:  הָעֵד הֵעִד בָּנוּ הָאִישׁ לֵאמֹר לֹא תִרְאוּ פָנַי בִּלְתִּי אֲחִיכֶם אִתְּכֶם.  
> מג ד: אִם יֶשְׁךָ מְשַׁלֵּחַ אֶת אָחִינוּ אִתָּנוּ נֵרְדָה וְנִשְׁבְּרָה לְךָ אֹכֶל.  
> מג ה: וְאִם אֵינְךָ מְשַׁלֵּחַ לֹא נֵרֵד:  כִּי הָאִישׁ אָמַר אֵלֵינוּ לֹא תִרְאוּ פָנַי בִּלְתִּי אֲחִיכֶם אִתְּכֶם.  
> מג ו: וַיֹּאמֶר יִשְׂרָאֵל לָמָה הֲרֵעֹתֶם לִי לְהַגִּיד לָאִישׁ הַעוֹד לָכֶם אָח.  
> מג ז: וַיֹּאמְרוּ שָׁאוֹל שָׁאַל הָאִישׁ לָנוּ וּלְמוֹלַדְתֵּנוּ לֵאמֹר הַעוֹד אֲבִיכֶם חַי הֲיֵשׁ לָכֶם אָח וַנַּגֶּד לוֹ עַל פִּי הַדְּבָרִים הָאֵלֶּה; הֲיָדוֹעַ נֵדַע כִּי יֹאמַר הוֹרִידוּ אֶת אֲחִיכֶם.  
> מג ח: וַיֹּאמֶר יְהוּדָה אֶל יִשְׂרָאֵל אָבִיו שִׁלְחָה הַנַּעַר אִתִּי וְנָקוּמָה וְנֵלֵכָה; וְנִחְיֶה וְלֹא נָמוּת גַּם אֲנַחְנוּ גַם אַתָּה גַּם טַפֵּנוּ.  
> מג ט: אָנֹכִי אֶעֶרְבֶנּוּ מִיָּדִי תְּבַקְשֶׁנּוּ:  אִם לֹא הֲבִיאֹתִיו אֵלֶיךָ וְהִצַּגְתִּיו לְפָנֶיךָ וְחָטָאתִי לְךָ כָּל הַיָּמִים.  
> מג י: כִּי לוּלֵא הִתְמַהְמָהְנוּ כִּי עַתָּה שַׁבְנוּ זֶה פַעֲמָיִם.  
> מג יא: וַיֹּאמֶר אֲלֵהֶם יִשְׂרָאֵל אֲבִיהֶם אִם כֵּן אֵפוֹא זֹאת עֲשׂוּ קְחוּ מִזִּמְרַת הָאָרֶץ בִּכְלֵיכֶם וְהוֹרִידוּ לָאִישׁ מִנְחָה:  מְעַט צֳרִי וּמְעַט דְּבַשׁ נְכֹאת וָלֹט בָּטְנִים וּשְׁקֵדִים.  
> מג יב: וְכֶסֶף מִשְׁנֶה קְחוּ בְיֶדְכֶם; וְאֶת הַכֶּסֶף הַמּוּשָׁב בְּפִי אַמְתְּחֹתֵיכֶם תָּשִׁיבוּ בְיֶדְכֶם אוּלַי מִשְׁגֶּה הוּא.  
> מג יג: וְאֶת אֲחִיכֶם קָחוּ; וְקוּמוּ שׁוּבוּ אֶל הָאִישׁ.  
> מג יד: וְאֵל שַׁדַּי יִתֵּן לָכֶם רַחֲמִים לִפְנֵי הָאִישׁ וְשִׁלַּח לָכֶם אֶת אֲחִיכֶם אַחֵר וְאֶת בִּנְיָמִין; וַאֲנִי כַּאֲשֶׁר שָׁכֹלְתִּי שָׁכָלְתִּי.  

## ירידת האחים ובנימין למצרים, והכנות למפגש עם יוסף {#ירידת-האחים-ובנימין-למצרים,-והכנות-למפגש-עם-יוסף}

> מג טו: וַיִּקְחוּ הָאֲנָשִׁים אֶת הַמִּנְחָה הַזֹּאת וּמִשְׁנֶה כֶּסֶף לָקְחוּ בְיָדָם וְאֶת בִּנְיָמִן; וַיָּקֻמוּ וַיֵּרְדוּ מִצְרַיִם וַיַּעַמְדוּ לִפְנֵי יוֹסֵף.  
> מג טז: וַיַּרְא יוֹסֵף אִתָּם אֶת בִּנְיָמִין וַיֹּאמֶר לַאֲשֶׁר עַל בֵּיתוֹ הָבֵא אֶת הָאֲנָשִׁים הַבָּיְתָה; וּטְבֹחַ טֶבַח וְהָכֵן כִּי אִתִּי יֹאכְלוּ הָאֲנָשִׁים בַּצָּהֳרָיִם.  
> מג יז: וַיַּעַשׂ הָאִישׁ כַּאֲשֶׁר אָמַר יוֹסֵף; וַיָּבֵא הָאִישׁ אֶת הָאֲנָשִׁים בֵּיתָה יוֹסֵף.  
> מג יח: וַיִּירְאוּ הָאֲנָשִׁים כִּי הוּבְאוּ בֵּית יוֹסֵף וַיֹּאמְרוּ עַל דְּבַר הַכֶּסֶף הַשָּׁב בְּאַמְתְּחֹתֵינוּ בַּתְּחִלָּה אֲנַחְנוּ מוּבָאִים לְהִתְגֹּלֵל עָלֵינוּ וּלְהִתְנַפֵּל עָלֵינוּ וְלָקַחַת אֹתָנוּ לַעֲבָדִים וְאֶת חֲמֹרֵינוּ.  
> מג יט: וַיִּגְּשׁוּ אֶל הָאִישׁ אֲשֶׁר עַל בֵּית יוֹסֵף; וַיְדַבְּרוּ אֵלָיו פֶּתַח הַבָּיִת.  
> מג כ: וַיֹּאמְרוּ בִּי אֲדֹנִי; יָרֹד יָרַדְנוּ בַּתְּחִלָּה לִשְׁבָּר אֹכֶל.  
> מג כא: וַיְהִי כִּי בָאנוּ אֶל הַמָּלוֹן וַנִּפְתְּחָה אֶת אַמְתְּחֹתֵינוּ וְהִנֵּה כֶסֶף אִישׁ בְּפִי אַמְתַּחְתּוֹ כַּסְפֵּנוּ בְּמִשְׁקָלוֹ; וַנָּשֶׁב אֹתוֹ בְּיָדֵנוּ.  
> מג כב: וְכֶסֶף אַחֵר הוֹרַדְנוּ בְיָדֵנוּ לִשְׁבָּר אֹכֶל; לֹא יָדַעְנוּ מִי שָׂם כַּסְפֵּנוּ בְּאַמְתְּחֹתֵינוּ.  
> מג כג: וַיֹּאמֶר שָׁלוֹם לָכֶם אַל תִּירָאוּ אֱלֹהֵיכֶם וֵאלֹהֵי אֲבִיכֶם נָתַן לָכֶם מַטְמוֹן בְּאַמְתְּחֹתֵיכֶם כַּסְפְּכֶם בָּא אֵלָי; וַיּוֹצֵא אֲלֵהֶם אֶת שִׁמְעוֹן.  
> מג כד: וַיָּבֵא הָאִישׁ אֶת הָאֲנָשִׁים בֵּיתָה יוֹסֵף; וַיִּתֶּן מַיִם וַיִּרְחֲצוּ רַגְלֵיהֶם וַיִּתֵּן מִסְפּוֹא לַחֲמֹרֵיהֶם.  
> מג כה: וַיָּכִינוּ אֶת הַמִּנְחָה עַד בּוֹא יוֹסֵף בַּצָּהֳרָיִם:  כִּי שָׁמְעוּ כִּי שָׁם יֹאכְלוּ לָחֶם.  

## המפגש עם יוסף, שכרות, הטמנת הגביע, הפללת בנימין {#המפגש-עם-יוסף,-שכרות,-הטמנת-הגביע,-הפללת-בנימין}

> מג כו: וַיָּבֹא יוֹסֵף הַבַּיְתָה וַיָּבִיאּוּ לוֹ אֶת הַמִּנְחָה אֲשֶׁר בְּיָדָם הַבָּיְתָה; וַיִּשְׁתַּחֲווּ לוֹ אָרְצָה.  
> מג כז: וַיִּשְׁאַל לָהֶם לְשָׁלוֹם וַיֹּאמֶר הֲשָׁלוֹם אֲבִיכֶם הַזָּקֵן אֲשֶׁר אֲמַרְתֶּם הַעוֹדֶנּוּ חָי.  
> מג כח: וַיֹּאמְרוּ שָׁלוֹם לְעַבְדְּךָ לְאָבִינוּ עוֹדֶנּוּ חָי; וַיִּקְּדוּ וַיִּשְׁתַּחֲוֻ (וַיִּשְׁתַּחֲווּ).  
> מג כט: וַיִּשָּׂא עֵינָיו וַיַּרְא אֶת בִּנְיָמִין אָחִיו בֶּן אִמּוֹ וַיֹּאמֶר הֲזֶה אֲחִיכֶם הַקָּטֹן אֲשֶׁר אֲמַרְתֶּם אֵלָי; וַיֹּאמַר אֱלֹהִים יָחְנְךָ בְּנִי.  
> מג ל: וַיְמַהֵר יוֹסֵף כִּי נִכְמְרוּ רַחֲמָיו אֶל אָחִיו וַיְבַקֵּשׁ לִבְכּוֹת; וַיָּבֹא הַחַדְרָה וַיֵּבְךְּ שָׁמָּה.  
> מג לא: וַיִּרְחַץ פָּנָיו וַיֵּצֵא; וַיִּתְאַפַּק וַיֹּאמֶר שִׂימוּ לָחֶם.  
> מג לב: וַיָּשִׂימוּ לוֹ לְבַדּוֹ וְלָהֶם לְבַדָּם; וְלַמִּצְרִים הָאֹכְלִים אִתּוֹ לְבַדָּם כִּי לֹא יוּכְלוּן הַמִּצְרִים לֶאֱכֹל אֶת הָעִבְרִים לֶחֶם כִּי תוֹעֵבָה הִוא לְמִצְרָיִם.  
> מג לג: וַיֵּשְׁבוּ לְפָנָיו הַבְּכֹר כִּבְכֹרָתוֹ וְהַצָּעִיר כִּצְעִרָתוֹ; וַיִּתְמְהוּ הָאֲנָשִׁים אִישׁ אֶל רֵעֵהוּ.  
> מג לד: וַיִּשָּׂא מַשְׂאֹת מֵאֵת פָּנָיו אֲלֵהֶם וַתֵּרֶב מַשְׂאַת בִּנְיָמִן מִמַּשְׂאֹת כֻּלָּם חָמֵשׁ יָדוֹת; וַיִּשְׁתּוּ וַיִּשְׁכְּרוּ עִמּוֹ.  
> מד א: וַיְצַו אֶת אֲשֶׁר עַל בֵּיתוֹ לֵאמֹר מַלֵּא אֶת אַמְתְּחֹת הָאֲנָשִׁים אֹכֶל כַּאֲשֶׁר יוּכְלוּן שְׂאֵת; וְשִׂים כֶּסֶף אִישׁ בְּפִי אַמְתַּחְתּוֹ.  
> מד ב: וְאֶת גְּבִיעִי גְּבִיעַ הַכֶּסֶף תָּשִׂים בְּפִי אַמְתַּחַת הַקָּטֹן וְאֵת כֶּסֶף שִׁבְרוֹ; וַיַּעַשׂ כִּדְבַר יוֹסֵף אֲשֶׁר דִּבֵּר.  
> מד ג: הַבֹּקֶר אוֹר; וְהָאֲנָשִׁים שֻׁלְּחוּ הֵמָּה וַחֲמֹרֵיהֶם.  
> מד ד: הֵם יָצְאוּ אֶת הָעִיר לֹא הִרְחִיקוּ וְיוֹסֵף אָמַר לַאֲשֶׁר עַל בֵּיתוֹ קוּם רְדֹף אַחֲרֵי הָאֲנָשִׁים; וְהִשַּׂגְתָּם וְאָמַרְתָּ אֲלֵהֶם לָמָּה שִׁלַּמְתֶּם רָעָה תַּחַת טוֹבָה.  
> מד ה: הֲלוֹא זֶה אֲשֶׁר יִשְׁתֶּה אֲדֹנִי בּוֹ וְהוּא נַחֵשׁ יְנַחֵשׁ בּוֹ; הֲרֵעֹתֶם אֲשֶׁר עֲשִׂיתֶם.  
> מד ו: וַיַּשִּׂגֵם; וַיְדַבֵּר אֲלֵהֶם אֶת הַדְּבָרִים הָאֵלֶּה.  
> מד ז: וַיֹּאמְרוּ אֵלָיו לָמָּה יְדַבֵּר אֲדֹנִי כַּדְּבָרִים הָאֵלֶּה; חָלִילָה לַעֲבָדֶיךָ מֵעֲשׂוֹת כַּדָּבָר הַזֶּה.  
> מד ח: הֵן כֶּסֶף אֲשֶׁר מָצָאנוּ בְּפִי אַמְתְּחֹתֵינוּ הֱשִׁיבֹנוּ אֵלֶיךָ מֵאֶרֶץ כְּנָעַן; וְאֵיךְ נִגְנֹב מִבֵּית אֲדֹנֶיךָ כֶּסֶף אוֹ זָהָב.  
> מד ט: אֲשֶׁר יִמָּצֵא אִתּוֹ מֵעֲבָדֶיךָ וָמֵת; וְגַם אֲנַחְנוּ נִהְיֶה לַאדֹנִי לַעֲבָדִים.  
> מד י: וַיֹּאמֶר גַּם עַתָּה כְדִבְרֵיכֶם כֶּן הוּא:  אֲשֶׁר יִמָּצֵא אִתּוֹ יִהְיֶה לִּי עָבֶד וְאַתֶּם תִּהְיוּ נְקִיִּם.  
> מד יא: וַיְמַהֲרוּ וַיּוֹרִדוּ אִישׁ אֶת אַמְתַּחְתּוֹ אָרְצָה; וַיִּפְתְּחוּ אִישׁ אַמְתַּחְתּוֹ.  
> מד יב: וַיְחַפֵּשׂ בַּגָּדוֹל הֵחֵל וּבַקָּטֹן כִּלָּה; וַיִּמָּצֵא הַגָּבִיעַ בְּאַמְתַּחַת בִּנְיָמִן.  

## ערבות האחים לבנימין {#ערבות-האחים-לבנימין}

> מד יג: וַיִּקְרְעוּ שִׂמְלֹתָם; וַיַּעֲמֹס אִישׁ עַל חֲמֹרוֹ וַיָּשֻׁבוּ הָעִירָה.  
> מד יד: וַיָּבֹא יְהוּדָה וְאֶחָיו בֵּיתָה יוֹסֵף וְהוּא עוֹדֶנּוּ שָׁם; וַיִּפְּלוּ לְפָנָיו אָרְצָה.  
> מד טו: וַיֹּאמֶר לָהֶם יוֹסֵף מָה הַמַּעֲשֶׂה הַזֶּה אֲשֶׁר עֲשִׂיתֶם; הֲלוֹא יְדַעְתֶּם כִּי נַחֵשׁ יְנַחֵשׁ אִישׁ אֲשֶׁר כָּמֹנִי.  
> מד טז: וַיֹּאמֶר יְהוּדָה מַה נֹּאמַר לַאדֹנִי מַה נְּדַבֵּר וּמַה נִּצְטַדָּק; הָאֱלֹהִים מָצָא אֶת עֲוֹן עֲבָדֶיךָ הִנֶּנּוּ עֲבָדִים לַאדֹנִי גַּם אֲנַחְנוּ גַּם אֲשֶׁר נִמְצָא הַגָּבִיעַ בְּיָדוֹ.  
> מד יז: וַיֹּאמֶר חָלִילָה לִּי מֵעֲשׂוֹת זֹאת; הָאִישׁ אֲשֶׁר נִמְצָא הַגָּבִיעַ בְּיָדוֹ הוּא יִהְיֶה לִּי עָבֶד וְאַתֶּם עֲלוּ לְשָׁלוֹם אֶל אֲבִיכֶם.  
> מד יח: וַיִּגַּשׁ אֵלָיו יְהוּדָה וַיֹּאמֶר בִּי אֲדֹנִי יְדַבֶּר נָא עַבְדְּךָ דָבָר בְּאָזְנֵי אֲדֹנִי וְאַל יִחַר אַפְּךָ בְּעַבְדֶּךָ:  כִּי כָמוֹךָ כְּפַרְעֹה.  
> מד יט: אֲדֹנִי שָׁאַל אֶת עֲבָדָיו לֵאמֹר:  הֲיֵשׁ לָכֶם אָב אוֹ אָח.  
> מד כ: וַנֹּאמֶר אֶל אֲדֹנִי יֶשׁ לָנוּ אָב זָקֵן וְיֶלֶד זְקֻנִים קָטָן; וְאָחִיו מֵת וַיִּוָּתֵר הוּא לְבַדּוֹ לְאִמּוֹ וְאָבִיו אֲהֵבוֹ.  
> מד כא: וַתֹּאמֶר אֶל עֲבָדֶיךָ הוֹרִדֻהוּ אֵלָי; וְאָשִׂימָה עֵינִי עָלָיו.  
> מד כב: וַנֹּאמֶר אֶל אֲדֹנִי לֹא יוּכַל הַנַּעַר לַעֲזֹב אֶת אָבִיו:  וְעָזַב אֶת אָבִיו וָמֵת.  
> מד כג: וַתֹּאמֶר אֶל עֲבָדֶיךָ אִם לֹא יֵרֵד אֲחִיכֶם הַקָּטֹן אִתְּכֶם לֹא תֹסִפוּן לִרְאוֹת פָּנָי.  
> מד כד: וַיְהִי כִּי עָלִינוּ אֶל עַבְדְּךָ אָבִי; וַנַּגֶּד לוֹ אֵת דִּבְרֵי אֲדֹנִי.  
> מד כה: וַיֹּאמֶר אָבִינוּ:  שֻׁבוּ שִׁבְרוּ לָנוּ מְעַט אֹכֶל.  
> מד כו: וַנֹּאמֶר לֹא נוּכַל לָרֶדֶת:  אִם יֵשׁ אָחִינוּ הַקָּטֹן אִתָּנוּ וְיָרַדְנוּ כִּי לֹא נוּכַל לִרְאוֹת פְּנֵי הָאִישׁ וְאָחִינוּ הַקָּטֹן אֵינֶנּוּ אִתָּנוּ.  
> מד כז: וַיֹּאמֶר עַבְדְּךָ אָבִי אֵלֵינוּ:  אַתֶּם יְדַעְתֶּם כִּי שְׁנַיִם יָלְדָה לִּי אִשְׁתִּי.  
> מד כח: וַיֵּצֵא הָאֶחָד מֵאִתִּי וָאֹמַר אַךְ טָרֹף טֹרָף; וְלֹא רְאִיתִיו עַד הֵנָּה.  
> מד כט: וּלְקַחְתֶּם גַּם אֶת זֶה מֵעִם פָּנַי וְקָרָהוּ אָסוֹן וְהוֹרַדְתֶּם אֶת שֵׂיבָתִי בְּרָעָה שְׁאֹלָה.  
> מד ל: וְעַתָּה כְּבֹאִי אֶל עַבְדְּךָ אָבִי וְהַנַּעַר אֵינֶנּוּ אִתָּנוּ; וְנַפְשׁוֹ קְשׁוּרָה בְנַפְשׁוֹ.  
> מד לא: וְהָיָה כִּרְאוֹתוֹ כִּי אֵין הַנַּעַר וָמֵת; וְהוֹרִידוּ עֲבָדֶיךָ אֶת שֵׂיבַת עַבְדְּךָ אָבִינוּ בְּיָגוֹן שְׁאֹלָה.  
> מד לב: כִּי עַבְדְּךָ עָרַב אֶת הַנַּעַר מֵעִם אָבִי לֵאמֹר:  אִם לֹא אֲבִיאֶנּוּ אֵלֶיךָ וְחָטָאתִי לְאָבִי כָּל הַיָּמִים.  
> מד לג: וְעַתָּה יֵשֶׁב נָא עַבְדְּךָ תַּחַת הַנַּעַר עֶבֶד לַאדֹנִי; וְהַנַּעַר יַעַל עִם אֶחָיו.  
> מד לד: כִּי אֵיךְ אֶעֱלֶה אֶל אָבִי וְהַנַּעַר אֵינֶנּוּ אִתִּי:  פֶּן אֶרְאֶה בָרָע אֲשֶׁר יִמְצָא אֶת אָבִי.  

## התוודעות יוסף לאחיו, והזמנה משפחתית למצרים {#התוודעות-יוסף-לאחיו,-והזמנה-משפחתית-למצרים}

> מה א: וְלֹא יָכֹל יוֹסֵף לְהִתְאַפֵּק לְכֹל הַנִּצָּבִים עָלָיו וַיִּקְרָא הוֹצִיאוּ כָל אִישׁ מֵעָלָי; וְלֹא עָמַד אִישׁ אִתּוֹ בְּהִתְוַדַּע יוֹסֵף אֶל אֶחָיו.  
> מה ב: וַיִּתֵּן אֶת קֹלוֹ בִּבְכִי; וַיִּשְׁמְעוּ מִצְרַיִם וַיִּשְׁמַע בֵּית פַּרְעֹה.  
> מה ג: וַיֹּאמֶר יוֹסֵף אֶל אֶחָיו אֲנִי יוֹסֵף הַעוֹד אָבִי חָי; וְלֹא יָכְלוּ אֶחָיו לַעֲנוֹת אֹתוֹ כִּי נִבְהֲלוּ מִפָּנָיו.  
> מה ד: וַיֹּאמֶר יוֹסֵף אֶל אֶחָיו גְּשׁוּ נָא אֵלַי וַיִּגָּשׁוּ; וַיֹּאמֶר אֲנִי יוֹסֵף אֲחִיכֶם אֲשֶׁר מְכַרְתֶּם אֹתִי מִצְרָיְמָה.  
> מה ה: וְעַתָּה אַל תֵּעָצְבוּ וְאַל יִחַר בְּעֵינֵיכֶם כִּי מְכַרְתֶּם אֹתִי הֵנָּה:  כִּי לְמִחְיָה שְׁלָחַנִי אֱלֹהִים לִפְנֵיכֶם.  
> מה ו: כִּי זֶה שְׁנָתַיִם הָרָעָב בְּקֶרֶב הָאָרֶץ; וְעוֹד חָמֵשׁ שָׁנִים אֲשֶׁר אֵין חָרִישׁ וְקָצִיר.  
> מה ז: וַיִּשְׁלָחֵנִי אֱלֹהִים לִפְנֵיכֶם לָשׂוּם לָכֶם שְׁאֵרִית בָּאָרֶץ וּלְהַחֲיוֹת לָכֶם לִפְלֵיטָה גְּדֹלָה.  
> מה ח: וְעַתָּה לֹא אַתֶּם שְׁלַחְתֶּם אֹתִי הֵנָּה כִּי הָאֱלֹהִים; וַיְשִׂימֵנִי לְאָב לְפַרְעֹה וּלְאָדוֹן לְכָל בֵּיתוֹ וּמֹשֵׁל בְּכָל אֶרֶץ מִצְרָיִם.  
> מה ט: מַהֲרוּ וַעֲלוּ אֶל אָבִי וַאֲמַרְתֶּם אֵלָיו כֹּה אָמַר בִּנְךָ יוֹסֵף שָׂמַנִי אֱלֹהִים לְאָדוֹן לְכָל מִצְרָיִם; רְדָה אֵלַי אַל תַּעֲמֹד.  
> מה י: וְיָשַׁבְתָּ בְאֶרֶץ גֹּשֶׁן וְהָיִיתָ קָרוֹב אֵלַי אַתָּה וּבָנֶיךָ וּבְנֵי בָנֶיךָ; וְצֹאנְךָ וּבְקָרְךָ וְכָל אֲשֶׁר לָךְ.  
> מה יא: וְכִלְכַּלְתִּי אֹתְךָ שָׁם כִּי עוֹד חָמֵשׁ שָׁנִים רָעָב:  פֶּן תִּוָּרֵשׁ אַתָּה וּבֵיתְךָ וְכָל אֲשֶׁר לָךְ.  
> מה יב: וְהִנֵּה עֵינֵיכֶם רֹאוֹת וְעֵינֵי אָחִי בִנְיָמִין:  כִּי פִי הַמְדַבֵּר אֲלֵיכֶם.  
> מה יג: וְהִגַּדְתֶּם לְאָבִי אֶת כָּל כְּבוֹדִי בְּמִצְרַיִם וְאֵת כָּל אֲשֶׁר רְאִיתֶם; וּמִהַרְתֶּם וְהוֹרַדְתֶּם אֶת אָבִי הֵנָּה.  
> מה יד: וַיִּפֹּל עַל צַוְּארֵי בִנְיָמִן אָחִיו וַיֵּבְךְּ; וּבִנְיָמִן בָּכָה עַל צַוָּארָיו.  
> מה טו: וַיְנַשֵּׁק לְכָל אֶחָיו וַיֵּבְךְּ עֲלֵהֶם; וְאַחֲרֵי כֵן דִּבְּרוּ אֶחָיו אִתּוֹ.  
> מה טז: וְהַקֹּל נִשְׁמַע בֵּית פַּרְעֹה לֵאמֹר בָּאוּ אֲחֵי יוֹסֵף; וַיִּיטַב בְּעֵינֵי פַרְעֹה וּבְעֵינֵי עֲבָדָיו.  
> מה יז: וַיֹּאמֶר פַּרְעֹה אֶל יוֹסֵף אֱמֹר אֶל אַחֶיךָ זֹאת עֲשׂוּ:  טַעֲנוּ אֶת בְּעִירְכֶם וּלְכוּ בֹאוּ אַרְצָה כְּנָעַן.  
> מה יח: וּקְחוּ אֶת אֲבִיכֶם וְאֶת בָּתֵּיכֶם וּבֹאוּ אֵלָי; וְאֶתְּנָה לָכֶם אֶת טוּב אֶרֶץ מִצְרַיִם וְאִכְלוּ אֶת חֵלֶב הָאָרֶץ.  
> מה יט: וְאַתָּה צֻוֵּיתָה זֹאת עֲשׂוּ:  קְחוּ לָכֶם מֵאֶרֶץ מִצְרַיִם עֲגָלוֹת לְטַפְּכֶם וְלִנְשֵׁיכֶם וּנְשָׂאתֶם אֶת אֲבִיכֶם וּבָאתֶם.  
> מה כ: וְעֵינְכֶם אַל תָּחֹס עַל כְּלֵיכֶם:  כִּי טוּב כָּל אֶרֶץ מִצְרַיִם לָכֶם הוּא.  
> מה כא: וַיַּעֲשׂוּ כֵן בְּנֵי יִשְׂרָאֵל וַיִּתֵּן לָהֶם יוֹסֵף עֲגָלוֹת עַל פִּי פַרְעֹה; וַיִּתֵּן לָהֶם צֵדָה לַדָּרֶךְ.  
> מה כב: לְכֻלָּם נָתַן לָאִישׁ חֲלִפוֹת שְׂמָלֹת; וּלְבִנְיָמִן נָתַן שְׁלֹשׁ מֵאוֹת כֶּסֶף וְחָמֵשׁ חֲלִפֹת שְׂמָלֹת.  
> מה כג: וּלְאָבִיו שָׁלַח כְּזֹאת עֲשָׂרָה חֲמֹרִים נֹשְׂאִים מִטּוּב מִצְרָיִם; וְעֶשֶׂר אֲתֹנֹת נֹשְׂאֹת בָּר וָלֶחֶם וּמָזוֹן לְאָבִיו לַדָּרֶךְ.  
> מה כד: וַיְשַׁלַּח אֶת אֶחָיו וַיֵּלֵכוּ; וַיֹּאמֶר אֲלֵהֶם אַל תִּרְגְּזוּ בַּדָּרֶךְ.  

## הבשורה ליעקב, ואישור מאלהים {#הבשורה-ליעקב,-ואישור-מאלהים}

> מה כה: וַיַּעֲלוּ מִמִּצְרָיִם; וַיָּבֹאוּ אֶרֶץ כְּנַעַן אֶל יַעֲקֹב אֲבִיהֶם.  
> מה כו: וַיַּגִּדוּ לוֹ לֵאמֹר עוֹד יוֹסֵף חַי וְכִי הוּא מֹשֵׁל בְּכָל אֶרֶץ מִצְרָיִם; וַיָּפָג לִבּוֹ כִּי לֹא הֶאֱמִין לָהֶם.  
> מה כז: וַיְדַבְּרוּ אֵלָיו אֵת כָּל דִּבְרֵי יוֹסֵף אֲשֶׁר דִּבֶּר אֲלֵהֶם וַיַּרְא אֶת הָעֲגָלוֹת אֲשֶׁר שָׁלַח יוֹסֵף לָשֵׂאת אֹתוֹ; וַתְּחִי רוּחַ יַעֲקֹב אֲבִיהֶם.  
> מה כח: וַיֹּאמֶר יִשְׂרָאֵל רַב עוֹד יוֹסֵף בְּנִי חָי; אֵלְכָה וְאֶרְאֶנּוּ בְּטֶרֶם אָמוּת.  
> מו א: וַיִּסַּע יִשְׂרָאֵל וְכָל אֲשֶׁר לוֹ וַיָּבֹא בְּאֵרָה שָּׁבַע; וַיִּזְבַּח זְבָחִים לֵאלֹהֵי אָבִיו יִצְחָק.  
> מו ב: וַיֹּאמֶר אֱלֹהִים לְיִשְׂרָאֵל בְּמַרְאֹת הַלַּיְלָה וַיֹּאמֶר יַעֲקֹב יַעֲקֹב; וַיֹּאמֶר הִנֵּנִי.  
> מו ג: וַיֹּאמֶר אָנֹכִי הָאֵל אֱלֹהֵי אָבִיךָ; אַל תִּירָא מֵרְדָה מִצְרַיְמָה כִּי לְגוֹי גָּדוֹל אֲשִׂימְךָ שָׁם.  
> מו ד: אָנֹכִי אֵרֵד עִמְּךָ מִצְרַיְמָה וְאָנֹכִי אַעַלְךָ גַם עָלֹה; וְיוֹסֵף יָשִׁית יָדוֹ עַל עֵינֶיךָ.  
> מו ה: וַיָּקָם יַעֲקֹב מִבְּאֵר שָׁבַע; וַיִּשְׂאוּ בְנֵי יִשְׂרָאֵל אֶת יַעֲקֹב אֲבִיהֶם וְאֶת טַפָּם וְאֶת נְשֵׁיהֶם בָּעֲגָלוֹת אֲשֶׁר שָׁלַח פַּרְעֹה לָשֵׂאת אֹתוֹ.  
> מו ו: וַיִּקְחוּ אֶת מִקְנֵיהֶם וְאֶת רְכוּשָׁם אֲשֶׁר רָכְשׁוּ בְּאֶרֶץ כְּנַעַן וַיָּבֹאוּ מִצְרָיְמָה:  יַעֲקֹב וְכָל זַרְעוֹ אִתּוֹ.  
> מו ז: בָּנָיו וּבְנֵי בָנָיו אִתּוֹ בְּנֹתָיו וּבְנוֹת בָּנָיו וְכָל זַרְעוֹ הֵבִיא אִתּוֹ מִצְרָיְמָה.  

## שְׁמוֹת בְּנֵי יִשְׂרָאֵל הַבָּאִים מִצְרַיְמָה {#שְׁמוֹת-בְּנֵי-יִשְׂרָאֵל-הַבָּאִים-מִצְרַיְמָה}

> מו ח: וְאֵלֶּה שְׁמוֹת בְּנֵי יִשְׂרָאֵל הַבָּאִים מִצְרַיְמָה יַעֲקֹב וּבָנָיו:  בְּכֹר יַעֲקֹב רְאוּבֵן.  
> מו ט: וּבְנֵי רְאוּבֵן חֲנוֹךְ וּפַלּוּא וְחֶצְרֹן וְכַרְמִי.  
> מו י: וּבְנֵי שִׁמְעוֹן יְמוּאֵל וְיָמִין וְאֹהַד וְיָכִין וְצֹחַר; וְשָׁאוּל בֶּן הַכְּנַעֲנִית.  
> מו יא: וּבְנֵי לֵוִי גֵּרְשׁוֹן קְהָת וּמְרָרִי.  
> מו יב: וּבְנֵי יְהוּדָה עֵר וְאוֹנָן וְשֵׁלָה וָפֶרֶץ וָזָרַח; וַיָּמָת עֵר וְאוֹנָן בְּאֶרֶץ כְּנַעַן וַיִּהְיוּ בְנֵי פֶרֶץ חֶצְרֹן וְחָמוּל.  
> מו יג: וּבְנֵי יִשָּׂשכָר תּוֹלָע וּפֻוָה וְיוֹב וְשִׁמְרֹן.  
> מו יד: וּבְנֵי זְבֻלוּן סֶרֶד וְאֵלוֹן וְיַחְלְאֵל.  
> מו טו: אֵלֶּה בְּנֵי לֵאָה אֲשֶׁר יָלְדָה לְיַעֲקֹב בְּפַדַּן אֲרָם וְאֵת דִּינָה בִתּוֹ:  כָּל נֶפֶשׁ בָּנָיו וּבְנוֹתָיו שְׁלֹשִׁים וְשָׁלֹשׁ.  
> מו טז: וּבְנֵי גָד צִפְיוֹן וְחַגִּי שׁוּנִי וְאֶצְבֹּן עֵרִי וַאֲרוֹדִי וְאַרְאֵלִי.  
> מו יז: וּבְנֵי אָשֵׁר יִמְנָה וְיִשְׁוָה וְיִשְׁוִי וּבְרִיעָה וְשֶׂרַח אֲחֹתָם; וּבְנֵי בְרִיעָה חֶבֶר וּמַלְכִּיאֵל.  
> מו יח: אֵלֶּה בְּנֵי זִלְפָּה אֲשֶׁר נָתַן לָבָן לְלֵאָה בִתּוֹ; וַתֵּלֶד אֶת אֵלֶּה לְיַעֲקֹב שֵׁשׁ עֶשְׂרֵה נָפֶשׁ.  
> מו יט: בְּנֵי רָחֵל אֵשֶׁת יַעֲקֹב יוֹסֵף וּבִנְיָמִן.  
> מו כ: וַיִּוָּלֵד לְיוֹסֵף בְּאֶרֶץ מִצְרַיִם אֲשֶׁר יָלְדָה לּוֹ אָסְנַת בַּת פּוֹטִי פֶרַע כֹּהֵן אֹן אֶת מְנַשֶּׁה וְאֶת אֶפְרָיִם.  
> מו כא: וּבְנֵי בִנְיָמִן בֶּלַע וָבֶכֶר וְאַשְׁבֵּל גֵּרָא וְנַעֲמָן אֵחִי וָרֹאשׁ; מֻפִּים וְחֻפִּים וָאָרְדְּ.  
> מו כב: אֵלֶּה בְּנֵי רָחֵל אֲשֶׁר יֻלַּד לְיַעֲקֹב כָּל נֶפֶשׁ אַרְבָּעָה עָשָׂר.  
> מו כג: וּבְנֵי דָן חֻשִׁים.  
> מו כד: וּבְנֵי נַפְתָּלִי יַחְצְאֵל וְגוּנִי וְיֵצֶר וְשִׁלֵּם.  
> מו כה: אֵלֶּה בְּנֵי בִלְהָה אֲשֶׁר נָתַן לָבָן לְרָחֵל בִּתּוֹ; וַתֵּלֶד אֶת אֵלֶּה לְיַעֲקֹב כָּל נֶפֶשׁ שִׁבְעָה.  
> מו כו: כָּל הַנֶּפֶשׁ הַבָּאָה לְיַעֲקֹב מִצְרַיְמָה יֹצְאֵי יְרֵכוֹ מִלְּבַד נְשֵׁי בְנֵי יַעֲקֹב כָּל נֶפֶשׁ שִׁשִּׁים וָשֵׁשׁ.  
> מו כז: וּבְנֵי יוֹסֵף אֲשֶׁר יֻלַּד לוֹ בְמִצְרַיִם נֶפֶשׁ שְׁנָיִם:  כָּל הַנֶּפֶשׁ לְבֵית יַעֲקֹב הַבָּאָה מִצְרַיְמָה שִׁבְעִים.  

# מפגש יוסף ויעקב, ואישור פרעה לשבת בגֹּשֶׁן {#מפגש-יוסף-ויעקב,-ואישור-פרעה-לשבת-בגֹּשֶׁן}

> מו כח: וְאֶת יְהוּדָה שָׁלַח לְפָנָיו אֶל יוֹסֵף לְהוֹרֹת לְפָנָיו גֹּשְׁנָה; וַיָּבֹאוּ אַרְצָה גֹּשֶׁן.  
> מו כט: וַיֶּאְסֹר יוֹסֵף מֶרְכַּבְתּוֹ וַיַּעַל לִקְרַאת יִשְׂרָאֵל אָבִיו גֹּשְׁנָה; וַיֵּרָא אֵלָיו וַיִּפֹּל עַל צַוָּארָיו וַיֵּבְךְּ עַל צַוָּארָיו עוֹד.  
> מו ל: וַיֹּאמֶר יִשְׂרָאֵל אֶל יוֹסֵף אָמוּתָה הַפָּעַם אַחֲרֵי רְאוֹתִי אֶת פָּנֶיךָ כִּי עוֹדְךָ חָי.  
> מו לא: וַיֹּאמֶר יוֹסֵף אֶל אֶחָיו וְאֶל בֵּית אָבִיו אֶעֱלֶה וְאַגִּידָה לְפַרְעֹה; וְאֹמְרָה אֵלָיו אַחַי וּבֵית אָבִי אֲשֶׁר בְּאֶרֶץ כְּנַעַן בָּאוּ אֵלָי.  
> מו לב: וְהָאֲנָשִׁים רֹעֵי צֹאן כִּי אַנְשֵׁי מִקְנֶה הָיוּ; וְצֹאנָם וּבְקָרָם וְכָל אֲשֶׁר לָהֶם הֵבִיאוּ.  
> מו לג: וְהָיָה כִּי יִקְרָא לָכֶם פַּרְעֹה; וְאָמַר מַה מַּעֲשֵׂיכֶם.  
> מו לד: וַאֲמַרְתֶּם אַנְשֵׁי מִקְנֶה הָיוּ עֲבָדֶיךָ מִנְּעוּרֵינוּ וְעַד עַתָּה גַּם אֲנַחְנוּ גַּם אֲבֹתֵינוּ:  בַּעֲבוּר תֵּשְׁבוּ בְּאֶרֶץ גֹּשֶׁן כִּי תוֹעֲבַת מִצְרַיִם כָּל רֹעֵה צֹאן.  
> מז א: וַיָּבֹא יוֹסֵף וַיַּגֵּד לְפַרְעֹה וַיֹּאמֶר אָבִי וְאַחַי וְצֹאנָם וּבְקָרָם וְכָל אֲשֶׁר לָהֶם בָּאוּ מֵאֶרֶץ כְּנָעַן; וְהִנָּם בְּאֶרֶץ גֹּשֶׁן.  
> מז ב: וּמִקְצֵה אֶחָיו לָקַח חֲמִשָּׁה אֲנָשִׁים; וַיַּצִּגֵם לִפְנֵי פַרְעֹה.  
> מז ג: וַיֹּאמֶר פַּרְעֹה אֶל אֶחָיו מַה מַּעֲשֵׂיכֶם; וַיֹּאמְרוּ אֶל פַּרְעֹה רֹעֵה צֹאן עֲבָדֶיךָ גַּם אֲנַחְנוּ גַּם אֲבוֹתֵינוּ.  
> מז ד: וַיֹּאמְרוּ אֶל פַּרְעֹה לָגוּר בָּאָרֶץ בָּאנוּ כִּי אֵין מִרְעֶה לַצֹּאן אֲשֶׁר לַעֲבָדֶיךָ כִּי כָבֵד הָרָעָב בְּאֶרֶץ כְּנָעַן; וְעַתָּה יֵשְׁבוּ נָא עֲבָדֶיךָ בְּאֶרֶץ גֹּשֶׁן.  
> מז ה: וַיֹּאמֶר פַּרְעֹה אֶל יוֹסֵף לֵאמֹר:  אָבִיךָ וְאַחֶיךָ בָּאוּ אֵלֶיךָ.  
> מז ו: אֶרֶץ מִצְרַיִם לְפָנֶיךָ הִוא בְּמֵיטַב הָאָרֶץ הוֹשֵׁב אֶת אָבִיךָ וְאֶת אַחֶיךָ:  יֵשְׁבוּ בְּאֶרֶץ גֹּשֶׁן וְאִם יָדַעְתָּ וְיֶשׁ בָּם אַנְשֵׁי חַיִל וְשַׂמְתָּם שָׂרֵי מִקְנֶה עַל אֲשֶׁר לִי.  
> מז ז: וַיָּבֵא יוֹסֵף אֶת יַעֲקֹב אָבִיו וַיַּעֲמִדֵהוּ לִפְנֵי פַרְעֹה; וַיְבָרֶךְ יַעֲקֹב אֶת פַּרְעֹה.  
> מז ח: וַיֹּאמֶר פַּרְעֹה אֶל יַעֲקֹב:  כַּמָּה יְמֵי שְׁנֵי חַיֶּיךָ.  
> מז ט: וַיֹּאמֶר יַעֲקֹב אֶל פַּרְעֹה יְמֵי שְׁנֵי מְגוּרַי שְׁלֹשִׁים וּמְאַת שָׁנָה:  מְעַט וְרָעִים הָיוּ יְמֵי שְׁנֵי חַיַּי וְלֹא הִשִּׂיגוּ אֶת יְמֵי שְׁנֵי חַיֵּי אֲבֹתַי בִּימֵי מְגוּרֵיהֶם.  
> מז י: וַיְבָרֶךְ יַעֲקֹב אֶת פַּרְעֹה; וַיֵּצֵא מִלִּפְנֵי פַרְעֹה.  
> מז יא: וַיּוֹשֵׁב יוֹסֵף אֶת אָבִיו וְאֶת אֶחָיו וַיִּתֵּן לָהֶם אֲחֻזָּה בְּאֶרֶץ מִצְרַיִם בְּמֵיטַב הָאָרֶץ בְּאֶרֶץ רַעְמְסֵס כַּאֲשֶׁר צִוָּה פַרְעֹה.  
> מז יב: וַיְכַלְכֵּל יוֹסֵף אֶת אָבִיו וְאֶת אֶחָיו וְאֵת כָּל בֵּית אָבִיו לֶחֶם לְפִי הַטָּף.  

# כלכלת מצרים בשני הרעב {#כלכלת-מצרים-בשני-הרעב}

> מז יג: וְלֶחֶם אֵין בְּכָל הָאָרֶץ כִּי כָבֵד הָרָעָב מְאֹד; וַתֵּלַהּ אֶרֶץ מִצְרַיִם וְאֶרֶץ כְּנַעַן מִפְּנֵי הָרָעָב.  
> מז יד: וַיְלַקֵּט יוֹסֵף אֶת כָּל הַכֶּסֶף הַנִּמְצָא בְאֶרֶץ מִצְרַיִם וּבְאֶרֶץ כְּנַעַן בַּשֶּׁבֶר אֲשֶׁר הֵם שֹׁבְרִים; וַיָּבֵא יוֹסֵף אֶת הַכֶּסֶף בֵּיתָה פַרְעֹה.  
> מז טו: וַיִּתֹּם הַכֶּסֶף מֵאֶרֶץ מִצְרַיִם וּמֵאֶרֶץ כְּנַעַן וַיָּבֹאוּ כָל מִצְרַיִם אֶל יוֹסֵף לֵאמֹר הָבָה לָּנוּ לֶחֶם וְלָמָּה נָמוּת נֶגְדֶּךָ:  כִּי אָפֵס כָּסֶף.  
> מז טז: וַיֹּאמֶר יוֹסֵף הָבוּ מִקְנֵיכֶם וְאֶתְּנָה לָכֶם בְּמִקְנֵיכֶם אִם אָפֵס כָּסֶף.  
> מז יז: וַיָּבִיאוּ אֶת מִקְנֵיהֶם אֶל יוֹסֵף וַיִּתֵּן לָהֶם יוֹסֵף לֶחֶם בַּסּוּסִים וּבְמִקְנֵה הַצֹּאן וּבְמִקְנֵה הַבָּקָר וּבַחֲמֹרִים; וַיְנַהֲלֵם בַּלֶּחֶם בְּכָל מִקְנֵהֶם בַּשָּׁנָה הַהִוא.  
> מז יח: וַתִּתֹּם הַשָּׁנָה הַהִוא וַיָּבֹאוּ אֵלָיו בַּשָּׁנָה הַשֵּׁנִית וַיֹּאמְרוּ לוֹ לֹא נְכַחֵד מֵאֲדֹנִי כִּי אִם תַּם הַכֶּסֶף וּמִקְנֵה הַבְּהֵמָה אֶל אֲדֹנִי:  לֹא נִשְׁאַר לִפְנֵי אֲדֹנִי בִּלְתִּי אִם גְּוִיָּתֵנוּ וְאַדְמָתֵנוּ.  
> מז יט: לָמָּה נָמוּת לְעֵינֶיךָ גַּם אֲנַחְנוּ גַּם אַדְמָתֵנוּ קְנֵה אֹתָנוּ וְאֶת אַדְמָתֵנוּ בַּלָּחֶם; וְנִהְיֶה אֲנַחְנוּ וְאַדְמָתֵנוּ עֲבָדִים לְפַרְעֹה וְתֶן זֶרַע וְנִחְיֶה וְלֹא נָמוּת וְהָאֲדָמָה לֹא תֵשָׁם.  
> מז כ: וַיִּקֶן יוֹסֵף אֶת כָּל אַדְמַת מִצְרַיִם לְפַרְעֹה כִּי מָכְרוּ מִצְרַיִם אִישׁ שָׂדֵהוּ כִּי חָזַק עֲלֵהֶם הָרָעָב; וַתְּהִי הָאָרֶץ לְפַרְעֹה.  
> מז כא: וְאֶת הָעָם הֶעֱבִיר אֹתוֹ לֶעָרִים:  מִקְצֵה גְבוּל מִצְרַיִם וְעַד קָצֵהוּ.  
> מז כב: רַק אַדְמַת הַכֹּהֲנִים לֹא קָנָה:  כִּי חֹק לַכֹּהֲנִים מֵאֵת פַּרְעֹה וְאָכְלוּ אֶת חֻקָּם אֲשֶׁר נָתַן לָהֶם פַּרְעֹה עַל כֵּן לֹא מָכְרוּ אֶת אַדְמָתָם.  
> מז כג: וַיֹּאמֶר יוֹסֵף אֶל הָעָם הֵן קָנִיתִי אֶתְכֶם הַיּוֹם וְאֶת אַדְמַתְכֶם לְפַרְעֹה; הֵא לָכֶם זֶרַע וּזְרַעְתֶּם אֶת הָאֲדָמָה.  
> מז כד: וְהָיָה בַּתְּבוּאֹת וּנְתַתֶּם חֲמִישִׁית לְפַרְעֹה; וְאַרְבַּע הַיָּדֹת יִהְיֶה לָכֶם לְזֶרַע הַשָּׂדֶה וּלְאָכְלְכֶם וְלַאֲשֶׁר בְּבָתֵּיכֶם וְלֶאֱכֹל לְטַפְּכֶם.  
> מז כה: וַיֹּאמְרוּ הֶחֱיִתָנוּ; נִמְצָא חֵן בְּעֵינֵי אֲדֹנִי וְהָיִינוּ עֲבָדִים לְפַרְעֹה.  
> מז כו: וַיָּשֶׂם אֹתָהּ יוֹסֵף לְחֹק עַד הַיּוֹם הַזֶּה עַל אַדְמַת מִצְרַיִם לְפַרְעֹה לַחֹמֶשׁ:  רַק אַדְמַת הַכֹּהֲנִים לְבַדָּם לֹא הָיְתָה לְפַרְעֹה.  

# מות ישראל, בקשת קבורה בכנען, אֶפְרַיִם וּמְנַשֶּׁה {#מות-ישראל,-בקשת-קבורה-בכנען,-אֶפְרַיִם-וּמְנַשֶּׁה}

> מז כז: וַיֵּשֶׁב יִשְׂרָאֵל בְּאֶרֶץ מִצְרַיִם בְּאֶרֶץ גֹּשֶׁן; וַיֵּאָחֲזוּ בָהּ וַיִּפְרוּ וַיִּרְבּוּ מְאֹד.  
> מז כח: וַיְחִי יַעֲקֹב בְּאֶרֶץ מִצְרַיִם שְׁבַע עֶשְׂרֵה שָׁנָה; וַיְהִי יְמֵי יַעֲקֹב שְׁנֵי חַיָּיו שֶׁבַע שָׁנִים וְאַרְבָּעִים וּמְאַת שָׁנָה.  
> מז כט: וַיִּקְרְבוּ יְמֵי יִשְׂרָאֵל לָמוּת וַיִּקְרָא לִבְנוֹ לְיוֹסֵף וַיֹּאמֶר לוֹ אִם נָא מָצָאתִי חֵן בְּעֵינֶיךָ שִׂים נָא יָדְךָ תַּחַת יְרֵכִי; וְעָשִׂיתָ עִמָּדִי חֶסֶד וֶאֱמֶת אַל נָא תִקְבְּרֵנִי בְּמִצְרָיִם.  
> מז ל: וְשָׁכַבְתִּי עִם אֲבֹתַי וּנְשָׂאתַנִי מִמִּצְרַיִם וּקְבַרְתַּנִי בִּקְבֻרָתָם; וַיֹּאמַר אָנֹכִי אֶעֱשֶׂה כִדְבָרֶךָ.  
> מז לא: וַיֹּאמֶר הִשָּׁבְעָה לִי וַיִּשָּׁבַע לוֹ; וַיִּשְׁתַּחוּ יִשְׂרָאֵל עַל רֹאשׁ הַמִּטָּה.  
> מח א: וַיְהִי אַחֲרֵי הַדְּבָרִים הָאֵלֶּה וַיֹּאמֶר לְיוֹסֵף הִנֵּה אָבִיךָ חֹלֶה; וַיִּקַּח אֶת שְׁנֵי בָנָיו עִמּוֹ אֶת מְנַשֶּׁה וְאֶת אֶפְרָיִם.  
> מח ב: וַיַּגֵּד לְיַעֲקֹב וַיֹּאמֶר הִנֵּה בִּנְךָ יוֹסֵף בָּא אֵלֶיךָ; וַיִּתְחַזֵּק יִשְׂרָאֵל וַיֵּשֶׁב עַל הַמִּטָּה.  
> מח ג: וַיֹּאמֶר יַעֲקֹב אֶל יוֹסֵף אֵל שַׁדַּי נִרְאָה אֵלַי בְּלוּז בְּאֶרֶץ כְּנָעַן; וַיְבָרֶךְ אֹתִי.  
> מח ד: וַיֹּאמֶר אֵלַי הִנְנִי מַפְרְךָ וְהִרְבִּיתִךָ וּנְתַתִּיךָ לִקְהַל עַמִּים; וְנָתַתִּי אֶת הָאָרֶץ הַזֹּאת לְזַרְעֲךָ אַחֲרֶיךָ אֲחֻזַּת עוֹלָם.  
> מח ה: וְעַתָּה שְׁנֵי בָנֶיךָ הַנּוֹלָדִים לְךָ בְּאֶרֶץ מִצְרַיִם עַד בֹּאִי אֵלֶיךָ מִצְרַיְמָה לִי הֵם:  אֶפְרַיִם וּמְנַשֶּׁה כִּרְאוּבֵן וְשִׁמְעוֹן יִהְיוּ לִי.  
> מח ו: וּמוֹלַדְתְּךָ אֲשֶׁר הוֹלַדְתָּ אַחֲרֵיהֶם לְךָ יִהְיוּ; עַל שֵׁם אֲחֵיהֶם יִקָּרְאוּ בְּנַחֲלָתָם.  
> מח ז: וַאֲנִי בְּבֹאִי מִפַּדָּן מֵתָה עָלַי רָחֵל בְּאֶרֶץ כְּנַעַן בַּדֶּרֶךְ בְּעוֹד כִּבְרַת אֶרֶץ לָבֹא אֶפְרָתָה; וָאֶקְבְּרֶהָ שָּׁם בְּדֶרֶךְ אֶפְרָת הִוא בֵּית לָחֶם.  
> מח ח: וַיַּרְא יִשְׂרָאֵל אֶת בְּנֵי יוֹסֵף; וַיֹּאמֶר מִי אֵלֶּה.  
> מח ט: וַיֹּאמֶר יוֹסֵף אֶל אָבִיו בָּנַי הֵם אֲשֶׁר נָתַן לִי אֱלֹהִים בָּזֶה; וַיֹּאמַר קָחֶם נָא אֵלַי וַאֲבָרְכֵם.  
> מח י: וְעֵינֵי יִשְׂרָאֵל כָּבְדוּ מִזֹּקֶן לֹא יוּכַל לִרְאוֹת; וַיַּגֵּשׁ אֹתָם אֵלָיו וַיִּשַּׁק לָהֶם וַיְחַבֵּק לָהֶם.  
> מח יא: וַיֹּאמֶר יִשְׂרָאֵל אֶל יוֹסֵף רְאֹה פָנֶיךָ לֹא פִלָּלְתִּי; וְהִנֵּה הֶרְאָה אֹתִי אֱלֹהִים גַּם אֶת זַרְעֶךָ.  
> מח יב: וַיּוֹצֵא יוֹסֵף אֹתָם מֵעִם בִּרְכָּיו; וַיִּשְׁתַּחוּ לְאַפָּיו אָרְצָה.  
> מח יג: וַיִּקַּח יוֹסֵף אֶת שְׁנֵיהֶם אֶת אֶפְרַיִם בִּימִינוֹ מִשְּׂמֹאל יִשְׂרָאֵל וְאֶת מְנַשֶּׁה בִשְׂמֹאלוֹ מִימִין יִשְׂרָאֵל; וַיַּגֵּשׁ אֵלָיו.  
> מח יד: וַיִּשְׁלַח יִשְׂרָאֵל אֶת יְמִינוֹ וַיָּשֶׁת עַל רֹאשׁ אֶפְרַיִם וְהוּא הַצָּעִיר וְאֶת שְׂמֹאלוֹ עַל רֹאשׁ מְנַשֶּׁה:  שִׂכֵּל אֶת יָדָיו כִּי מְנַשֶּׁה הַבְּכוֹר.  
> מח טו: וַיְבָרֶךְ אֶת יוֹסֵף וַיֹּאמַר:  הָאֱלֹהִים אֲשֶׁר הִתְהַלְּכוּ אֲבֹתַי לְפָנָיו אַבְרָהָם וְיִצְחָק הָאֱלֹהִים הָרֹעֶה אֹתִי מֵעוֹדִי עַד הַיּוֹם הַזֶּה.  
> מח טז: הַמַּלְאָךְ הַגֹּאֵל אֹתִי מִכָּל רָע יְבָרֵךְ אֶת הַנְּעָרִים וְיִקָּרֵא בָהֶם שְׁמִי וְשֵׁם אֲבֹתַי אַבְרָהָם וְיִצְחָק; וְיִדְגּוּ לָרֹב בְּקֶרֶב הָאָרֶץ.  
> מח יז: וַיַּרְא יוֹסֵף כִּי יָשִׁית אָבִיו יַד יְמִינוֹ עַל רֹאשׁ אֶפְרַיִם וַיֵּרַע בְּעֵינָיו; וַיִּתְמֹךְ יַד אָבִיו לְהָסִיר אֹתָהּ מֵעַל רֹאשׁ אֶפְרַיִם עַל רֹאשׁ מְנַשֶּׁה.  
> מח יח: וַיֹּאמֶר יוֹסֵף אֶל אָבִיו לֹא כֵן אָבִי:  כִּי זֶה הַבְּכֹר שִׂים יְמִינְךָ עַל רֹאשׁוֹ.  
> מח יט: וַיְמָאֵן אָבִיו וַיֹּאמֶר יָדַעְתִּי בְנִי יָדַעְתִּי גַּם הוּא יִהְיֶה לְּעָם וְגַם הוּא יִגְדָּל; וְאוּלָם אָחִיו הַקָּטֹן יִגְדַּל מִמֶּנּוּ וְזַרְעוֹ יִהְיֶה מְלֹא הַגּוֹיִם.  
> מח כ: וַיְבָרְכֵם בַּיּוֹם הַהוּא לֵאמוֹר בְּךָ יְבָרֵךְ יִשְׂרָאֵל לֵאמֹר יְשִׂמְךָ אֱלֹהִים כְּאֶפְרַיִם וְכִמְנַשֶּׁה; וַיָּשֶׂם אֶת אֶפְרַיִם לִפְנֵי מְנַשֶּׁה.  

# ברכת ישראל ליוסף ולאחים {#ברכת-ישראל-ליוסף-ולאחים}

> מח כא: וַיֹּאמֶר יִשְׂרָאֵל אֶל יוֹסֵף הִנֵּה אָנֹכִי מֵת; וְהָיָה אֱלֹהִים עִמָּכֶם וְהֵשִׁיב אֶתְכֶם אֶל אֶרֶץ אֲבֹתֵיכֶם.  
> מח כב: וַאֲנִי נָתַתִּי לְךָ שְׁכֶם אַחַד עַל אַחֶיךָ:  אֲשֶׁר לָקַחְתִּי מִיַּד הָאֱמֹרִי בְּחַרְבִּי וּבְקַשְׁתִּי.  
> מט א: וַיִּקְרָא יַעֲקֹב אֶל בָּנָיו; וַיֹּאמֶר הֵאָסְפוּ וְאַגִּידָה לָכֶם אֵת אֲשֶׁר יִקְרָא אֶתְכֶם בְּאַחֲרִית הַיָּמִים.  
> מט ב: הִקָּבְצוּ וְשִׁמְעוּ בְּנֵי יַעֲקֹב; וְשִׁמְעוּ אֶל יִשְׂרָאֵל אֲבִיכֶם.  
> מט ג: רְאוּבֵן בְּכֹרִי אַתָּה כֹּחִי וְרֵאשִׁית אוֹנִי יֶתֶר שְׂאֵת וְיֶתֶר עָז.  
> מט ד: פַּחַז כַּמַּיִם אַל תּוֹתַר כִּי עָלִיתָ מִשְׁכְּבֵי אָבִיךָ; אָז חִלַּלְתָּ יְצוּעִי עָלָה.  
> מט ה: שִׁמְעוֹן וְלֵוִי אַחִים כְּלֵי חָמָס מְכֵרֹתֵיהֶם.  
> מט ו: בְּסֹדָם אַל תָּבֹא נַפְשִׁי בִּקְהָלָם אַל תֵּחַד כְּבֹדִי:  כִּי בְאַפָּם הָרְגוּ אִישׁ וּבִרְצֹנָם עִקְּרוּ שׁוֹר.  
> מט ז: אָרוּר אַפָּם כִּי עָז וְעֶבְרָתָם כִּי קָשָׁתָה; אֲחַלְּקֵם בְּיַעֲקֹב וַאֲפִיצֵם בְּיִשְׂרָאֵל.  
> מט ח: יְהוּדָה אַתָּה יוֹדוּךָ אַחֶיךָ יָדְךָ בְּעֹרֶף אֹיְבֶיךָ; יִשְׁתַּחֲווּ לְךָ בְּנֵי אָבִיךָ.  
> מט ט: גּוּר אַרְיֵה יְהוּדָה מִטֶּרֶף בְּנִי עָלִיתָ; כָּרַע רָבַץ כְּאַרְיֵה וּכְלָבִיא מִי יְקִימֶנּוּ.  
> מט י: לֹא יָסוּר שֵׁבֶט מִיהוּדָה וּמְחֹקֵק מִבֵּין רַגְלָיו עַד כִּי יָבֹא שִׁילֹה וְלוֹ יִקְּהַת עַמִּים.  
> מט יא: אֹסְרִי לַגֶּפֶן עִירֹה וְלַשֹּׂרֵקָה בְּנִי אֲתֹנוֹ; כִּבֵּס בַּיַּיִן לְבֻשׁוֹ וּבְדַם עֲנָבִים סוּתֹה.  
> מט יב: חַכְלִילִי עֵינַיִם מִיָּיִן; וּלְבֶן שִׁנַּיִם מֵחָלָב.  
> מט יג: זְבוּלֻן לְחוֹף יַמִּים יִשְׁכֹּן; וְהוּא לְחוֹף אֳנִיֹּת וְיַרְכָתוֹ עַל צִידֹן.  
> מט יד: יִשָּׂשכָר חֲמֹר גָּרֶם רֹבֵץ בֵּין הַמִּשְׁפְּתָיִם.  
> מט טו: וַיַּרְא מְנֻחָה כִּי טוֹב וְאֶת הָאָרֶץ כִּי נָעֵמָה; וַיֵּט שִׁכְמוֹ לִסְבֹּל וַיְהִי לְמַס עֹבֵד.  
> מט טז: דָּן יָדִין עַמּוֹ כְּאַחַד שִׁבְטֵי יִשְׂרָאֵל.  
> מט יז: יְהִי דָן נָחָשׁ עֲלֵי דֶרֶךְ שְׁפִיפֹן עֲלֵי אֹרַח הַנֹּשֵׁךְ עִקְּבֵי סוּס וַיִּפֹּל רֹכְבוֹ אָחוֹר.  
> מט יח: לִישׁוּעָתְךָ קִוִּיתִי יְהוָה.  
> מט יט: גָּד גְּדוּד יְגוּדֶנּוּ; וְהוּא יָגֻד עָקֵב.  
> מט כ: מֵאָשֵׁר שְׁמֵנָה לַחְמוֹ; וְהוּא יִתֵּן מַעֲדַנֵּי מֶלֶךְ.  
> מט כא: נַפְתָּלִי אַיָּלָה שְׁלֻחָה הַנֹּתֵן אִמְרֵי שָׁפֶר.  
> מט כב: בֵּן פֹּרָת יוֹסֵף בֵּן פֹּרָת עֲלֵי עָיִן; בָּנוֹת צָעֲדָה עֲלֵי שׁוּר.  
> מט כג: וַיְמָרְרֻהוּ וָרֹבּוּ; וַיִּשְׂטְמֻהוּ בַּעֲלֵי חִצִּים.  
> מט כד: וַתֵּשֶׁב בְּאֵיתָן קַשְׁתּוֹ וַיָּפֹזּוּ זְרֹעֵי יָדָיו; מִידֵי אֲבִיר יַעֲקֹב מִשָּׁם רֹעֶה אֶבֶן יִשְׂרָאֵל.  
> מט כה: מֵאֵל אָבִיךָ וְיַעְזְרֶךָּ וְאֵת שַׁדַּי וִיבָרְכֶךָּ בִּרְכֹת שָׁמַיִם מֵעָל בִּרְכֹת תְּהוֹם רֹבֶצֶת תָּחַת; בִּרְכֹת שָׁדַיִם וָרָחַם.  
> מט כו: בִּרְכֹת אָבִיךָ גָּבְרוּ עַל בִּרְכֹת הוֹרַי עַד תַּאֲוַת גִּבְעֹת עוֹלָם; תִּהְיֶיןָ לְרֹאשׁ יוֹסֵף וּלְקָדְקֹד נְזִיר אֶחָיו.  
> מט כז: בִּנְיָמִין זְאֵב יִטְרָף בַּבֹּקֶר יֹאכַל עַד; וְלָעֶרֶב יְחַלֵּק שָׁלָל.  
> מט כח: כָּל אֵלֶּה שִׁבְטֵי יִשְׂרָאֵל שְׁנֵים עָשָׂר; וְזֹאת אֲשֶׁר דִּבֶּר לָהֶם אֲבִיהֶם וַיְבָרֶךְ אוֹתָם אִישׁ אֲשֶׁר כְּבִרְכָתוֹ בֵּרַךְ אֹתָם.  

# קבורת ישראל {#קבורת-ישראל}

> מט כט: וַיְצַו אוֹתָם וַיֹּאמֶר אֲלֵהֶם אֲנִי נֶאֱסָף אֶל עַמִּי קִבְרוּ אֹתִי אֶל אֲבֹתָי:  אֶל הַמְּעָרָה אֲשֶׁר בִּשְׂדֵה עֶפְרוֹן הַחִתִּי.  
> מט ל: בַּמְּעָרָה אֲשֶׁר בִּשְׂדֵה הַמַּכְפֵּלָה אֲשֶׁר עַל פְּנֵי מַמְרֵא בְּאֶרֶץ כְּנָעַן:  אֲשֶׁר קָנָה אַבְרָהָם אֶת הַשָּׂדֶה מֵאֵת עֶפְרֹן הַחִתִּי לַאֲחֻזַּת קָבֶר.  
> מט לא: שָׁמָּה קָבְרוּ אֶת אַבְרָהָם וְאֵת שָׂרָה אִשְׁתּוֹ שָׁמָּה קָבְרוּ אֶת יִצְחָק וְאֵת רִבְקָה אִשְׁתּוֹ; וְשָׁמָּה קָבַרְתִּי אֶת לֵאָה.  
> מט לב: מִקְנֵה הַשָּׂדֶה וְהַמְּעָרָה אֲשֶׁר בּוֹ מֵאֵת בְּנֵי חֵת.  
> מט לג: וַיְכַל יַעֲקֹב לְצַוֹּת אֶת בָּנָיו וַיֶּאֱסֹף רַגְלָיו אֶל הַמִּטָּה; וַיִּגְוַע וַיֵּאָסֶף אֶל עַמָּיו.  
> נ א: וַיִּפֹּל יוֹסֵף עַל פְּנֵי אָבִיו; וַיֵּבְךְּ עָלָיו וַיִּשַּׁק לוֹ.  
> נ ב: וַיְצַו יוֹסֵף אֶת עֲבָדָיו אֶת הָרֹפְאִים לַחֲנֹט אֶת אָבִיו; וַיַּחַנְטוּ הָרֹפְאִים אֶת יִשְׂרָאֵל.  
> נ ג: וַיִּמְלְאוּ לוֹ אַרְבָּעִים יוֹם כִּי כֵּן יִמְלְאוּ יְמֵי הַחֲנֻטִים; וַיִּבְכּוּ אֹתוֹ מִצְרַיִם שִׁבְעִים יוֹם.  
> נ ד: וַיַּעַבְרוּ יְמֵי בְכִיתוֹ וַיְדַבֵּר יוֹסֵף אֶל בֵּית פַּרְעֹה לֵאמֹר:  אִם נָא מָצָאתִי חֵן בְּעֵינֵיכֶם דַּבְּרוּ נָא בְּאָזְנֵי פַרְעֹה לֵאמֹר.  
> נ ה: אָבִי הִשְׁבִּיעַנִי לֵאמֹר הִנֵּה אָנֹכִי מֵת בְּקִבְרִי אֲשֶׁר כָּרִיתִי לִי בְּאֶרֶץ כְּנַעַן שָׁמָּה תִּקְבְּרֵנִי; וְעַתָּה אֶעֱלֶה נָּא וְאֶקְבְּרָה אֶת אָבִי וְאָשׁוּבָה.  
> נ ו: וַיֹּאמֶר פַּרְעֹה:  עֲלֵה וּקְבֹר אֶת אָבִיךָ כַּאֲשֶׁר הִשְׁבִּיעֶךָ.  
> נ ז: וַיַּעַל יוֹסֵף לִקְבֹּר אֶת אָבִיו; וַיַּעֲלוּ אִתּוֹ כָּל עַבְדֵי פַרְעֹה זִקְנֵי בֵיתוֹ וְכֹל זִקְנֵי אֶרֶץ מִצְרָיִם.  
> נ ח: וְכֹל בֵּית יוֹסֵף וְאֶחָיו וּבֵית אָבִיו:  רַק טַפָּם וְצֹאנָם וּבְקָרָם עָזְבוּ בְּאֶרֶץ גֹּשֶׁן.  
> נ ט: וַיַּעַל עִמּוֹ גַּם רֶכֶב גַּם פָּרָשִׁים; וַיְהִי הַמַּחֲנֶה כָּבֵד מְאֹד.  
> נ י: וַיָּבֹאוּ עַד גֹּרֶן הָאָטָד אֲשֶׁר בְּעֵבֶר הַיַּרְדֵּן וַיִּסְפְּדוּ שָׁם מִסְפֵּד גָּדוֹל וְכָבֵד מְאֹד; וַיַּעַשׂ לְאָבִיו אֵבֶל שִׁבְעַת יָמִים.  
> נ יא: וַיַּרְא יוֹשֵׁב הָאָרֶץ הַכְּנַעֲנִי אֶת הָאֵבֶל בְּגֹרֶן הָאָטָד וַיֹּאמְרוּ אֵבֶל כָּבֵד זֶה לְמִצְרָיִם; עַל כֵּן קָרָא שְׁמָהּ אָבֵל מִצְרַיִם אֲשֶׁר בְּעֵבֶר הַיַּרְדֵּן.  
> נ יב: וַיַּעֲשׂוּ בָנָיו לוֹ כֵּן כַּאֲשֶׁר צִוָּם.  
> נ יג: וַיִּשְׂאוּ אֹתוֹ בָנָיו אַרְצָה כְּנַעַן וַיִּקְבְּרוּ אֹתוֹ בִּמְעָרַת שְׂדֵה הַמַּכְפֵּלָה:  אֲשֶׁר קָנָה אַבְרָהָם אֶת הַשָּׂדֶה לַאֲחֻזַּת קֶבֶר מֵאֵת עֶפְרֹן הַחִתִּי עַל פְּנֵי מַמְרֵא.  
> נ יד: וַיָּשָׁב יוֹסֵף מִצְרַיְמָה הוּא וְאֶחָיו וְכָל הָעֹלִים אִתּוֹ לִקְבֹּר אֶת אָבִיו אַחֲרֵי קָבְרוֹ אֶת אָבִיו.  
> נ טו: וַיִּרְאוּ אֲחֵי יוֹסֵף כִּי מֵת אֲבִיהֶם וַיֹּאמְרוּ לוּ יִשְׂטְמֵנוּ יוֹסֵף; וְהָשֵׁב יָשִׁיב לָנוּ אֵת כָּל הָרָעָה אֲשֶׁר גָּמַלְנוּ אֹתוֹ.  
> נ טז: וַיְצַוּוּ אֶל יוֹסֵף לֵאמֹר:  אָבִיךָ צִוָּה לִפְנֵי מוֹתוֹ לֵאמֹר.  
> נ יז: כֹּה תֹאמְרוּ לְיוֹסֵף אָנָּא שָׂא נָא פֶּשַׁע אַחֶיךָ וְחַטָּאתָם כִּי רָעָה גְמָלוּךָ וְעַתָּה שָׂא נָא לְפֶשַׁע עַבְדֵי אֱלֹהֵי אָבִיךָ; וַיֵּבְךְּ יוֹסֵף בְּדַבְּרָם אֵלָיו.  
> נ יח: וַיֵּלְכוּ גַּם אֶחָיו וַיִּפְּלוּ לְפָנָיו; וַיֹּאמְרוּ הִנֶּנּוּ לְךָ לַעֲבָדִים.  
> נ יט: וַיֹּאמֶר אֲלֵהֶם יוֹסֵף אַל תִּירָאוּ:  כִּי הֲתַחַת אֱלֹהִים אָנִי.  
> נ כ: וְאַתֶּם חֲשַׁבְתֶּם עָלַי רָעָה; אֱלֹהִים חֲשָׁבָהּ לְטֹבָה לְמַעַן עֲשֹׂה כַּיּוֹם הַזֶּה לְהַחֲיֹת עַם רָב.  
> נ כא: וְעַתָּה אַל תִּירָאוּ אָנֹכִי אֲכַלְכֵּל אֶתְכֶם וְאֶת טַפְּכֶם; וַיְנַחֵם אוֹתָם וַיְדַבֵּר עַל לִבָּם.  
> נ כב: וַיֵּשֶׁב יוֹסֵף בְּמִצְרַיִם הוּא וּבֵית אָבִיו; וַיְחִי יוֹסֵף מֵאָה וָעֶשֶׂר שָׁנִים.  
> נ כג: וַיַּרְא יוֹסֵף לְאֶפְרַיִם בְּנֵי שִׁלֵּשִׁים; גַּם בְּנֵי מָכִיר בֶּן מְנַשֶּׁה יֻלְּדוּ עַל בִּרְכֵּי יוֹסֵף.  
> נ כד: וַיֹּאמֶר יוֹסֵף אֶל אֶחָיו אָנֹכִי מֵת; וֵאלֹהִים פָּקֹד יִפְקֹד אֶתְכֶם וְהֶעֱלָה אֶתְכֶם מִן הָאָרֶץ הַזֹּאת אֶל הָאָרֶץ אֲשֶׁר נִשְׁבַּע לְאַבְרָהָם לְיִצְחָק וּלְיַעֲקֹב.  
> נ כה: וַיַּשְׁבַּע יוֹסֵף אֶת בְּנֵי יִשְׂרָאֵל לֵאמֹר:  פָּקֹד יִפְקֹד אֱלֹהִים אֶתְכֶם וְהַעֲלִתֶם אֶת עַצְמֹתַי מִזֶּה.  
> נ כו: וַיָּמָת יוֹסֵף בֶּן מֵאָה וָעֶשֶׂר שָׁנִים; וַיַּחַנְטוּ אֹתוֹ וַיִּישֶׂם בָּאָרוֹן בְּמִצְרָיִם.  {ש}  

#

# מילון {#מילון}

המילון הוא בעל חשיבות מכרעת:
הוא הופך את הפירוש מאוסף מדרשים על כנפי הדמיון - למבנה מוסדר וממושטר.
כל ערך במילון הוא אזיקים על ידי המפרשת אך פירושים ששומרים על עקביות מילונית הם משכנעים יותר.
לכן, יש טעם לשים במילון בעיקר מושגים שחוזרים על עצמם בכמה פרשיות.

## שמות עצם {#שמות-עצם}

- אדם    - תרבות: אינטגרציה של צמחים וחיות.
- אדמה    - כלל האוכלוסיה בהקשר הרלבנטי. האדמה מקובצת לאנשים (תרבויות),
         והאדמה היא המקום שבו אנשים חיים (משתנים).
- אוהל    - ״אזור הנוחות״ - צורות המחשבה המוכרות, הבנה שהמצב הנוכחי טוב ולא צריך להשתנות.
- אוכל    - תובנות על העולם, שמאפשרות לתרבות לפעול ולהבין את עצמה ביחס לעולם.
         חוסר אוכל (רעב) הוא העידר הבנה על מקומנו בעולם - תימהון ואובדן דרך.
- ארץ    - הצורה הבסיסית התת הכרתית שבה מסתכלים על העולם
        (״אתה יכול להוציא את הילדה מבני ברק, אבל אתה לא יכול להוציא את בני-ברק מהילדה״).
- אש    - רעיון ברור ומוחלט, שאין בו מים (שאין בו מקום למוטיבציה ושינוי).
- בית    - ע״ע אוהל.
- הר    - גבהות וחשיבות (או חשיבות עצמית).
- זבח    - (ע״ע אש) הבנת המצב הנוכחי כהגעה לאידאל: קידוש המצב הנוכחי
         (זהו מצב לא יציב - ובדרך כלל הנפילה מגיעה מיד בהמשך).
- חיות    - תת-קבוצות בעלות גוון או יחודיות מסוימת בתוך תרבות.
- חיים    - דינאמיות והשתנות.
- טוב    - דברים רצויים על פי המוסר החברתי - הדרך הנכונה שהחברה מצפה מהאדם אדם ללכת בה.
- יום    - דיון ציבורי, אינטרוספקטיבה, חיפוש.
- יין    - זחיחות, אשליות, חוסר ביקורתיות וקשר עם העולם האמיתי. עלול להוביל לסטגנציה ועקרות.
- לילה    - ההפך מיום: תהליכים שמתבצעים ללא דיון ציבורי, באופן אוטומטי - מכוח דחף פנימי.
- מדבר    - מקום יבש בלי מים: קיום בלי כיוון שאליו אפשר להתפתח ואליו אפשר לשאוף.
- מוות    - סטגנציה. קיפאון. חוסר יכולת להשתנות.
- מזבח    - (ראה ״זבח״)
- מים    - רצון, מוטיבציה, פחד. בדרך כלל קשור לשינוי והתפתחות.
- מלאך    - שליח מן החוץ. תפיסות עולם שמגיעות מאיפה שהוא.
         ״מלאך מן השמיים״ - ממקום חיצוני ליהדות?  ״מלאך יהוה״ - ממקום של רגש?
- מלך    - (ראה ״עיר״) המכנה המשותף - הכותרת - של התרבויות שנכללות בעיר.
- עיר    - מקבץ אנשים - כלומר כמה תרבויות בעלות מכנה משותף (המכנה המשותף הוא ה״מלך״).
         שם העיר הוא מסוג ״ארץ״: תפיסת עולם אינסטינקטיבית, בעוד שם המלך הוא איך העיר נתפסת.
- עמק    - הפוך מהר: שפלות, היעדר גבהות ויוהרה.
- עפר    - הפרטים שמרכיבים חברה: כִּי עָפָר אַתָּה וְאֶל עָפָר תָּשׁוּב.
- צמחים    - צורות הסתכלות על העולם. צמחים מיצרים אוכל (ע״ע).
- רכוש    - אוכל + בעלי חיים.
- רע    - טאבו-יים על פי המוסר החברתי - התנהגויות שהחברה מחשיבה כלא מוסריות.
- שמים    - התרבויות שמבחוץ (למשל תרבויות חוץ יהודיות) וההשפעה ההדדית עם התרבות.

##

## מקומות {#מקומות}

- מִצְרַים    - בלשון רבים, ומשורש ״צר״. התעסקות בהישגים ובבעיות עם דגש עם פרטים וקבוצות -
         ופחות דגש על החברה כולה: פחות חברת מופת - יותר יום קטנות.
*

## שבעת העממים {#שבעת-העממים}

- כְּנַעֲנִי    - כמו ארץ כנען - הכנעת הלב - נשיאה בעול למען מטרה גדולה ממך.
- אֱמֹרִי    - האידאולוגיה (מלשון אמירה ושִיוּם).
- פְּרִזִּי    - בלי חומות. פתיחות. חוסר יריבות.
- חִתִּי    - יראתי, שגורם לפחד ויראה.
- רְפָאִים    - ענקים - עוצמה (״רפאים יחשבו אף הם כענקים״)

- קֵּינִי    - המתאמצים כדי להשיג ולקנות (קניין רוחני - הבנה, מקום בעולם) ?
- קַּדְמֹנִי    - מחוייבות לעתיקות?
- גִּרְגָּשִׁי    - הומיות ותעסוקה ?
- קְּנִזִּי    - ?
- יְבוּסִי    - ?

|  |
| ----: |

