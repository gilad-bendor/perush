> תהילים א א: אשרי האיש    אשר לא הלך בעצת רשעים;    ובדרך חטאים לא עמד    ובמושב לצים לא ישב.
> תהילים א ב: כי אם בתורת יהוה חפצו;    ובתורתו יהגה יומם ולילה.
> תהילים א ג: והיה    כעץ שתול על-פלגי-מים:    אשר פריו יתן בעתו ועלהו לא-יבול;    וכל אשר-יעשה יצליח.
> תהילים א ד: לא-כן הרשעים:    כי אם-כמץ אשר-תדפנו רוח.
> תהילים א ה: על-כן לא-יקמו רשעים במשפט;    וחטאים בעדת צדיקים.
> תהילים א ו: כי-יודע יהוה דרך צדיקים;    ודרך רשעים תאבד.
> תהילים ב א: למה רגשו גוים;    ולאמים יהגו-ריק.
> תהילים ב ב: יתיצבו מלכי-ארץ    ורוזנים נוסדו-יחד:    על-יהוה    ועל-משיחו.
> תהילים ב ג: ננתקה את-מוסרותימו;    ונשליכה ממנו עבתימו.
> תהילים ב ד: יושב בשמים ישחק:    אדני ילעג-למו.
> תהילים ב ה: אז ידבר אלימו באפו;    ובחרונו יבהלמו.
> תהילים ב ו: ואני נסכתי מלכי:    על-ציון הר-קדשי.
> תהילים ב ז: אספרה אל-חק:    יהוה אמר אלי בני אתה אני היום ילדתיך.
> תהילים ב ח: שאל ממני ואתנה גוים נחלתך;    ואחזתך אפסי-ארץ.
> תהילים ב ט: תרעם בשבט ברזל:    ככלי יוצר תנפצם.
> תהילים ב י: ועתה מלכים השכילו;    הוסרו שפטי ארץ.
> תהילים ב יא: עבדו את-יהוה ביראה;    וגילו ברעדה.
> תהילים ב יב: נשקו-בר פן-יאנף ותאבדו דרך    כי-יבער כמעט אפו:    אשרי    כל-חוסי בו.
> תהילים ג א: מזמור לדוד:    בברחו מפני אבשלום בנו.
> תהילים ג ב: יהוה מה-רבו צרי;    רבים קמים עלי.
> תהילים ג ג: רבים אמרים לנפשי:    אין ישועתה לו באלהים סלה.
> תהילים ג ד: ואתה יהוה מגן בעדי;    כבודי ומרים ראשי.
> תהילים ג ה: קולי אל-יהוה אקרא;    ויענני מהר קדשו סלה.
> תהילים ג ו: אני שכבתי ואישנה;    הקיצותי כי יהוה יסמכני.
> תהילים ג ז: לא-אירא מרבבות עם    אשר סביב שתו עלי.
> תהילים ג ח: קומה יהוה הושיעני אלהי    כי-הכית את-כל-איבי לחי;    שני רשעים    שברת.
> תהילים ג ט: ליהוה הישועה;    על-עמך ברכתך סלה.
> תהילים ד א: למנצח בנגינות מזמור לדוד.
> תהילים ד ב: בקראי ענני אלהי צדקי בצר הרחבת לי;    חנני ושמע תפלתי.
> תהילים ד ג: בני איש עד-מה כבודי לכלמה תאהבון ריק;    תבקשו כזב סלה.
> תהילים ד ד: ודעו כי-הפלה יהוה חסיד לו;    יהוה ישמע בקראי אליו.
> תהילים ד ה: רגזו ואל-תחטאו:    אמרו בלבבכם על-משכבכם; ודמו סלה.
> תהילים ד ו: זבחו זבחי-צדק;    ובטחו אל-יהוה.
> תהילים ד ז: רבים אמרים מי-יראנו-טוב:    נסה עלינו אור פניך יהוה.
> תהילים ד ח: נתתה שמחה בלבי;    מעת דגנם ותירושם רבו.
> תהילים ד ט: בשלום יחדו אשכבה ואישן:    כי-אתה יהוה לבדד; לבטח תושיבני.
> תהילים ה א: למנצח אל-הנחילות    מזמור לדוד.
> תהילים ה ב: אמרי האזינה יהוה;    בינה הגיגי.
> תהילים ה ג: הקשיבה לקול שועי מלכי ואלהי:    כי-אליך אתפלל.
> תהילים ה ד: יהוה בקר תשמע קולי;    בקר אערך-לך ואצפה.
> תהילים ה ה: כי לא אל חפץ רשע אתה:    לא יגרך רע.
> תהילים ה ו: לא-יתיצבו הוללים לנגד עיניך;    שנאת כל-פעלי און.
> תהילים ה ז: תאבד דברי כזב:    איש-דמים ומרמה יתעב יהוה.
> תהילים ה ח: ואני ברב חסדך אבוא ביתך;    אשתחוה אל-היכל-קדשך ביראתך.
> תהילים ה ט: יהוה נחני בצדקתך למען שוררי;    הושר (הישר) לפני דרכך.
> תהילים ה י: כי אין בפיהו נכונה קרבם הוות:    קבר-פתוח גרנם; לשונם יחליקון.
> תהילים ה יא: האשימם אלהים    יפלו ממעצותיהם:    ברב פשעיהם הדיחמו    כי-מרו בך.
> תהילים ה יב: וישמחו כל-חוסי בך לעולם ירננו    ותסך עלימו;    ויעלצו בך    אהבי שמך.
> תהילים ה יג: כי-אתה תברך צדיק:    יהוה כצנה רצון תעטרנו.
> תהילים ו א: למנצח בנגינות על-השמינית;    מזמור לדוד.
> תהילים ו ב: יהוה אל-באפך תוכיחני;    ואל-בחמתך תיסרני.
> תהילים ו ג: חנני יהוה כי אמלל-אני:    רפאני יהוה כי נבהלו עצמי.
> תהילים ו ד: ונפשי נבהלה מאד;    ואת (ואתה) יהוה עד-מתי.
> תהילים ו ה: שובה יהוה חלצה נפשי;    הושיעני למען חסדך.
> תהילים ו ו: כי אין במות זכרך;    בשאול מי יודה-לך.
> תהילים ו ז: יגעתי באנחתי אשחה בכל-לילה מטתי;    בדמעתי ערשי אמסה.
> תהילים ו ח: עששה מכעס עיני;    עתקה בכל-צוררי.
> תהילים ו ט: סורו ממני כל-פעלי און:    כי-שמע יהוה קול בכיי.
> תהילים ו י: שמע יהוה תחנתי;    יהוה תפלתי יקח.
> תהילים ו יא: יבשו ויבהלו מאד כל-איבי;    ישבו יבשו רגע.
> תהילים ז א: שגיון לדוד:    אשר-שר ליהוה על-דברי-כוש בן-ימיני.
> תהילים ז ב: יהוה אלהי בך חסיתי;    הושיעני מכל-רדפי והצילני.
> תהילים ז ג: פן-יטרף כאריה נפשי;    פרק ואין מציל.
> תהילים ז ד: יהוה אלהי אם-עשיתי זאת;    אם-יש-עול בכפי.
> תהילים ז ה: אם-גמלתי שולמי רע;    ואחלצה צוררי ריקם.
> תהילים ז ו: ירדף אויב נפשי וישג וירמס לארץ חיי;    וכבודי לעפר ישכן סלה.
> תהילים ז ז: קומה יהוה באפך הנשא בעברות צוררי;    ועורה אלי משפט צוית.
> תהילים ז ח: ועדת לאמים תסובבך;    ועליה למרום שובה.
> תהילים ז ט: יהוה ידין עמים:    שפטני יהוה; כצדקי וכתמי עלי.
> תהילים ז י: יגמר נא רע רשעים    ותכונן צדיק;    ובחן לבות וכליות    אלהים צדיק.
> תהילים ז יא: מגני על-אלהים;    מושיע ישרי-לב.
> תהילים ז יב: אלהים שופט צדיק;    ואל זעם בכל-יום.
> תהילים ז יג: אם-לא ישוב חרבו ילטוש;    קשתו דרך ויכוננה.
> תהילים ז יד: ולו הכין כלי מות;    חציו לדלקים יפעל.
> תהילים ז טו: הנה יחבל-און;    והרה עמל וילד שקר.
> תהילים ז טז: בור כרה ויחפרהו;    ויפל בשחת יפעל.
> תהילים ז יז: ישוב עמלו בראשו;    ועל קדקדו חמסו ירד.
> תהילים ז יח: אודה יהוה כצדקו;    ואזמרה שם-יהוה עליון.
> תהילים ח א: למנצח על-הגתית    מזמור לדוד.
> תהילים ח ב: יהוה אדנינו    מה-אדיר שמך בכל-הארץ;    אשר תנה הודך    על-השמים.
> תהילים ח ג: מפי עוללים וינקים    יסדת-עז:    למען צורריך;    להשבית אויב ומתנקם.
> תהילים ח ד: כי-אראה שמיך    מעשה אצבעתיך     ירח וכוכבים    אשר כוננתה.
> תהילים ח ה: מה-אנוש כי-תזכרנו;    ובן-אדם כי תפקדנו.
> תהילים ח ו: ותחסרהו מעט מאלהים;    וכבוד והדר תעטרהו.
> תהילים ח ז: תמשילהו במעשי ידיך;    כל שתה תחת-רגליו.
> תהילים ח ח: צנה ואלפים כלם;    וגם בהמות שדי.
> תהילים ח ט: צפור שמים ודגי הים;    עבר ארחות ימים.
> תהילים ח י: יהוה אדנינו:    מה-אדיר שמך בכל-הארץ.
> תהילים ט א: למנצח על-מות לבן;    מזמור לדוד.
> תהילים ט ב: אודה יהוה בכל-לבי;    אספרה כל-נפלאותיך.
> תהילים ט ג: אשמחה ואעלצה בך;    אזמרה שמך עליון.
> תהילים ט ד: בשוב-אויבי אחור;    יכשלו ויאבדו מפניך.
> תהילים ט ה: כי-עשית משפטי ודיני;    ישבת לכסא שופט צדק.
> תהילים ט ו: גערת גוים אבדת רשע;    שמם מחית לעולם ועד.
> תהילים ט ז: האויב תמו חרבות לנצח;    וערים נתשת אבד זכרם המה.
> תהילים ט ח: ויהוה לעולם ישב;    כונן למשפט כסאו.
> תהילים ט ט: והוא ישפט-תבל בצדק;    ידין לאמים במישרים.
> תהילים ט י: ויהי יהוה משגב לדך;    משגב לעתות בצרה.
> תהילים ט יא: ויבטחו בך יודעי שמך:    כי לא-עזבת דרשיך יהוה.
> תהילים ט יב: זמרו ליהוה ישב ציון;    הגידו בעמים עלילותיו.
> תהילים ט יג: כי-דרש דמים אותם זכר;    לא-שכח צעקת עניים (ענוים).
> תהילים ט יד: חננני יהוה ראה עניי משנאי;    מרוממי משערי מות.
> תהילים ט טו: למען אספרה כל-תהלתיך:    בשערי בת-ציון אגילה בישועתך.
> תהילים ט טז: טבעו גוים בשחת עשו;    ברשת-זו טמנו נלכדה רגלם.
> תהילים ט יז: נודע יהוה משפט עשה:    בפעל כפיו נוקש רשע; הגיון סלה.
> תהילים ט יח: ישובו רשעים לשאולה:    כל-גוים שכחי אלהים.
> תהילים ט יט: כי לא לנצח ישכח אביון;    תקות ענוים (עניים) תאבד לעד.
> תהילים ט כ: קומה יהוה אל-יעז אנוש;    ישפטו גוים על-פניך.
> תהילים ט כא: שיתה יהוה מורה להם:    ידעו גוים אנוש המה סלה.
> תהילים י א: למה יהוה תעמד ברחוק;    תעלים לעתות בצרה.
> תהילים י ב: בגאות רשע ידלק עני;    יתפשו במזמות זו חשבו.
> תהילים י ג: כי-הלל רשע על-תאות נפשו;    ובצע ברך נאץ יהוה.
> תהילים י ד: רשע כגבה אפו בל-ידרש;    אין אלהים כל-מזמותיו.
> תהילים י ה: יחילו דרכו בכל-עת מרום משפטיך מנגדו;    כל-צורריו יפיח בהם.
> תהילים י ו: אמר בלבו בל-אמוט;    לדר ודר אשר לא-ברע.
> תהילים י ז: אלה פיהו מלא ומרמות ותך;    תחת לשונו עמל ואון.
> תהילים י ח: ישב במארב חצרים במסתרים יהרג נקי;    עיניו לחלכה יצפנו.
> תהילים י ט: יארב במסתר כאריה בסכה    יארב לחטוף עני;    יחטף עני    במשכו ברשתו.
> תהילים י י: ודכה (ידכה) ישח;    ונפל בעצומיו חלכאים (חל כאים).
> תהילים י יא: אמר בלבו שכח אל;    הסתיר פניו בל-ראה לנצח.
> תהילים י יב: קומה יהוה אל נשא ידך;    אל-תשכח עניים (ענוים).
> תהילים י יג: על-מה נאץ רשע אלהים;    אמר בלבו לא תדרש.
> תהילים י יד: ראתה כי-אתה עמל וכעס תביט    לתת בידך:    עליך יעזב חלכה;    יתום אתה היית עוזר.
> תהילים י טו: שבר זרוע רשע;    ורע תדרוש-רשעו בל-תמצא.
> תהילים י טז: יהוה מלך עולם ועד;    אבדו גוים מארצו.
> תהילים י יז: תאות ענוים שמעת יהוה;    תכין לבם תקשיב אזנך.
> תהילים י יח: לשפט יתום ודך:    בל-יוסיף עוד לערץ אנוש מן-הארץ.
> תהילים יא א: למנצח לדוד:    ביהוה חסיתי איך תאמרו לנפשי;    נודו (נודי) הרכם צפור.
> תהילים יא ב: כי הנה הרשעים ידרכון קשת    כוננו חצם על-יתר     לירות במו-אפל    לישרי-לב.
> תהילים יא ג: כי השתות יהרסון    צדיק מה-פעל.
> תהילים יא ד: יהוה בהיכל קדשו    יהוה בשמים כסאו:    עיניו יחזו    עפעפיו יבחנו בני אדם.
> תהילים יא ה: יהוה צדיק יבחן:    ורשע ואהב חמס שנאה נפשו.
> תהילים יא ו: ימטר על-רשעים פחים:    אש וגפרית ורוח זלעפות מנת כוסם.
> תהילים יא ז: כי-צדיק יהוה צדקות אהב;    ישר יחזו פנימו.
> תהילים יב א: למנצח על-השמינית    מזמור לדוד.
> תהילים יב ב: הושיעה יהוה כי-גמר חסיד:    כי-פסו אמונים מבני אדם.
> תהילים יב ג: שוא ידברו איש את-רעהו:    שפת חלקות בלב ולב ידברו.
> תהילים יב ד: יכרת יהוה כל-שפתי חלקות    לשון מדברת גדלות.
> תהילים יב ה: אשר אמרו ללשננו נגביר שפתינו אתנו:    מי אדון לנו.
> תהילים יב ו: משד עניים    מאנקת אביונים:    עתה אקום יאמר יהוה;    אשית בישע יפיח לו.
> תהילים יב ז: אמרות יהוה    אמרות טהרות:    כסף צרוף בעליל לארץ;    מזקק שבעתים.
> תהילים יב ח: אתה-יהוה תשמרם;    תצרנו מן-הדור זו לעולם.
> תהילים יב ט: סביב רשעים יתהלכון;    כרם זלות לבני אדם.
> תהילים יג א: למנצח מזמור לדוד.
> תהילים יג ב: עד-אנה יהוה תשכחני נצח;    עד-אנה תסתיר את-פניך ממני.
> תהילים יג ג: עד-אנה אשית עצות בנפשי    יגון בלבבי יומם;    עד-אנה    ירום איבי עלי.
> תהילים יג ד: הביטה ענני יהוה אלהי;    האירה עיני פן-אישן המות.
> תהילים יג ה: פן-יאמר איבי יכלתיו;    צרי יגילו כי אמוט.
> תהילים יג ו: ואני בחסדך בטחתי    יגל לבי בישועתך:    אשירה ליהוה    כי גמל עלי.
> תהילים יד א: למנצח לדוד:    אמר נבל בלבו    אין אלהים;    השחיתו התעיבו עלילה    אין עשה-טוב.
> תהילים יד ב: יהוה    משמים השקיף על-בני-אדם:    לראות היש משכיל    דרש את-אלהים.
> תהילים יד ג: הכל סר יחדו נאלחו:    אין עשה-טוב אין גם-אחד.
> תהילים יד ד: הלא ידעו כל-פעלי-און:    אכלי עמי אכלו לחם; יהוה לא קראו.
> תהילים יד ה: שם פחדו פחד:    כי-אלהים בדור צדיק.
> תהילים יד ו: עצת-עני תבישו:    כי יהוה מחסהו.
> תהילים יד ז: מי יתן מציון    ישועת ישראל:    בשוב יהוה שבות עמו;    יגל יעקב ישמח ישראל.
> תהילים טו א: מזמור לדוד:    יהוה מי-יגור באהלך; מי-ישכן בהר קדשך.
> תהילים טו ב: הולך תמים ופעל צדק;    ודבר אמת בלבבו.
> תהילים טו ג: לא-רגל על-לשנו לא-עשה לרעהו רעה;    וחרפה לא-נשא על-קרבו.
> תהילים טו ד: נבזה בעיניו נמאס    ואת-יראי יהוה יכבד;    נשבע להרע    ולא ימר.
> תהילים טו ה: כספו לא-נתן בנשך    ושחד על-נקי לא לקח:    עשה-אלה    לא ימוט לעולם.
> תהילים טז א: מכתם לדוד:    שמרני אל כי-חסיתי בך.
> תהילים טז ב: אמרת ליהוה אדני אתה;    טובתי בל-עליך.
> תהילים טז ג: לקדושים אשר-בארץ המה;    ואדירי כל-חפצי-בם.
> תהילים טז ד: ירבו עצבותם    אחר מהרו:    בל-אסיך נסכיהם מדם;    ובל-אשא את-שמותם על-שפתי.
> תהילים טז ה: יהוה מנת-חלקי וכוסי    אתה תומיך גורלי.
> תהילים טז ו: חבלים נפלו-לי בנעמים;    אף-נחלת שפרה עלי.
> תהילים טז ז: אברך את-יהוה אשר יעצני;    אף-לילות יסרוני כליותי.
> תהילים טז ח: שויתי יהוה לנגדי תמיד:    כי מימיני בל-אמוט.
> תהילים טז ט: לכן שמח לבי ויגל כבודי;    אף-בשרי ישכן לבטח.
> תהילים טז י: כי לא-תעזב נפשי לשאול;    לא-תתן חסידך לראות שחת.
> תהילים טז יא: תודיעני    ארח חיים:    שבע שמחות את-פניך;    נעמות בימינך נצח.
> תהילים יז א: תפלה לדוד:    שמעה יהוה צדק    הקשיבה רנתי האזינה תפלתי;    בלא    שפתי מרמה.
> תהילים יז ב: מלפניך משפטי יצא;    עיניך תחזינה מישרים.
> תהילים יז ג: בחנת לבי פקדת לילה    צרפתני בל-תמצא;    זמתי    בל-יעבר-פי.
> תהילים יז ד: לפעלות אדם בדבר שפתיך    אני שמרתי ארחות פריץ.
> תהילים יז ה: תמך אשרי במעגלותיך;    בל-נמוטו פעמי.
> תהילים יז ו: אני-קראתיך כי-תענני אל;    הט-אזנך לי שמע אמרתי.
> תהילים יז ז: הפלה חסדיך מושיע חוסים    ממתקוממים בימינך.
> תהילים יז ח: שמרני כאישון בת-עין;    בצל כנפיך תסתירני.
> תהילים יז ט: מפני רשעים זו שדוני;    איבי בנפש יקיפו עלי.
> תהילים יז י: חלבמו סגרו;    פימו דברו בגאות.
> תהילים יז יא: אשרינו עתה סבבוני (סבבונו);    עיניהם ישיתו לנטות בארץ.
> תהילים יז יב: דמינו כאריה יכסוף לטרף;    וככפיר ישב במסתרים.
> תהילים יז יג: קומה יהוה    קדמה פניו הכריעהו;    פלטה נפשי    מרשע חרבך.
> תהילים יז יד: ממתים ידך יהוה    ממתים מחלד     חלקם בחיים    וצפינך (וצפונך) תמלא בטנם:    ישבעו בנים    והניחו יתרם לעולליהם.
> תהילים יז טו: אני בצדק אחזה פניך;    אשבעה בהקיץ תמונתך.
> תהילים יח א: למנצח לעבד יהוה לדוד:    אשר דבר ליהוה    את-דברי השירה הזאת     ביום הציל-יהוה אותו מכף כל-איביו    ומיד שאול.
> תהילים יח ב: ויאמר    ארחמך יהוה חזקי.
> תהילים יח ג: יהוה סלעי ומצודתי    ומפלטי:    אלי צורי אחסה-בו;    מגני וקרן-ישעי משגבי.
> תהילים יח ד: מהלל אקרא יהוה;    ומן-איבי אושע.
> תהילים יח ה: אפפוני חבלי-מות;    ונחלי בליעל יבעתוני.
> תהילים יח ו: חבלי שאול סבבוני;    קדמוני מוקשי מות.
> תהילים יח ז: בצר-לי אקרא יהוה    ואל-אלהי אשוע:    ישמע מהיכלו קולי;    ושועתי לפניו תבוא באזניו.
> תהילים יח ח: ותגעש ותרעש הארץ    ומוסדי הרים ירגזו;    ויתגעשו    כי-חרה לו.
> תהילים יח ט: עלה עשן באפו    ואש-מפיו תאכל;    גחלים    בערו ממנו.
> תהילים יח י: ויט שמים וירד;    וערפל תחת רגליו.
> תהילים יח יא: וירכב על-כרוב ויעף;    וידא על-כנפי-רוח.
> תהילים יח יב: ישת חשך סתרו    סביבותיו סכתו;    חשכת-מים    עבי שחקים.
> תהילים יח יג: מנגה נגדו:    עביו עברו ברד וגחלי-אש.
> תהילים יח יד: וירעם בשמים יהוה ועליון יתן קלו;    ברד וגחלי-אש.
> תהילים יח טו: וישלח חציו ויפיצם;    וברקים רב ויהמם.
> תהילים יח טז: ויראו אפיקי מים    ויגלו מוסדות תבל:    מגערתך יהוה    מנשמת רוח אפך.
> תהילים יח יז: ישלח ממרום יקחני;    ימשני ממים רבים.
> תהילים יח יח: יצילני מאיבי עז;    ומשנאי כי-אמצו ממני.
> תהילים יח יט: יקדמוני ביום-אידי;    ויהי-יהוה למשען לי.
> תהילים יח כ: ויוציאני למרחב;    יחלצני כי חפץ בי.
> תהילים יח כא: יגמלני יהוה כצדקי;    כבר ידי ישיב לי.
> תהילים יח כב: כי-שמרתי דרכי יהוה;    ולא-רשעתי מאלהי.
> תהילים יח כג: כי כל-משפטיו לנגדי;    וחקתיו לא-אסיר מני.
> תהילים יח כד: ואהי תמים עמו;    ואשתמר מעוני.
> תהילים יח כה: וישב-יהוה לי כצדקי;    כבר ידי לנגד עיניו.
> תהילים יח כו: עם-חסיד תתחסד;    עם-גבר תמים תתמם.
> תהילים יח כז: עם-נבר תתברר;    ועם-עקש תתפתל.
> תהילים יח כח: כי-אתה עם-עני תושיע;    ועינים רמות תשפיל.
> תהילים יח כט: כי-אתה תאיר נרי;    יהוה אלהי יגיה חשכי.
> תהילים יח ל: כי-בך ארץ גדוד;    ובאלהי אדלג-שור.
> תהילים יח לא: האל    תמים דרכו:    אמרת-יהוה צרופה;    מגן הוא לכל החסים בו.
> תהילים יח לב: כי מי אלוה מבלעדי יהוה;    ומי צור זולתי אלהינו.
> תהילים יח לג: האל המאזרני חיל;    ויתן תמים דרכי.
> תהילים יח לד: משוה רגלי כאילות;    ועל במתי יעמידני.
> תהילים יח לה: מלמד ידי למלחמה;    ונחתה קשת-נחושה זרועתי.
> תהילים יח לו: ותתן-לי מגן ישעך:    וימינך תסעדני; וענותך תרבני.
> תהילים יח לז: תרחיב צעדי תחתי;    ולא מעדו קרסלי.
> תהילים יח לח: ארדוף אויבי ואשיגם;    ולא-אשוב עד-כלותם.
> תהילים יח לט: אמחצם ולא-יכלו קום;    יפלו תחת רגלי.
> תהילים יח מ: ותאזרני חיל למלחמה;    תכריע קמי תחתי.
> תהילים יח מא: ואיבי נתתה לי ערף;    ומשנאי אצמיתם.
> תהילים יח מב: ישועו ואין-מושיע;    על-יהוה ולא ענם.
> תהילים יח מג: ואשחקם כעפר על-פני-רוח;    כטיט חוצות אריקם.
> תהילים יח מד: תפלטני מריבי-עם:    תשימני לראש גוים; עם לא-ידעתי יעבדוני.
> תהילים יח מה: לשמע אזן ישמעו לי;    בני-נכר יכחשו-לי.
> תהילים יח מו: בני-נכר יבלו;    ויחרגו ממסגרותיהם.
> תהילים יח מז: חי-יהוה וברוך צורי;    וירום אלוהי ישעי.
> תהילים יח מח: האל הנותן נקמות לי;    וידבר עמים תחתי.
> תהילים יח מט: מפלטי מאיבי:    אף מן-קמי תרוממני; מאיש חמס תצילני.
> תהילים יח נ: על-כן אודך בגוים יהוה;    ולשמך אזמרה.
> תהילים יח נא: מגדל    ישועות מלכו:    ועשה חסד למשיחו לדוד ולזרעו;    עד-עולם.
> תהילים יט א: למנצח מזמור לדוד.
> תהילים יט ב: השמים מספרים כבוד-אל;    ומעשה ידיו מגיד הרקיע.
> תהילים יט ג: יום ליום יביע אמר;    ולילה ללילה יחוה-דעת.
> תהילים יט ד: אין-אמר ואין דברים:    בלי נשמע קולם.
> תהילים יט ה: בכל-הארץ יצא קום    ובקצה תבל מליהם;    לשמש    שם-אהל בהם.
> תהילים יט ו: והוא כחתן יצא מחפתו;    ישיש כגבור לרוץ ארח.
> תהילים יט ז: מקצה השמים מוצאו ותקופתו על-קצותם;    ואין נסתר מחמתו.
> תהילים יט ח: תורת יהוה תמימה משיבת נפש;    עדות יהוה נאמנה מחכימת פתי.
> תהילים יט ט: פקודי יהוה ישרים משמחי-לב;    מצות יהוה ברה מאירת עינים.
> תהילים יט י: יראת יהוה טהורה עומדת לעד:    משפטי-יהוה אמת; צדקו יחדו.
> תהילים יט יא: הנחמדים מזהב ומפז רב;    ומתוקים מדבש ונפת צופים.
> תהילים יט יב: גם-עבדך נזהר בהם;    בשמרם עקב רב.
> תהילים יט יג: שגיאות מי-יבין;    מנסתרות נקני.
> תהילים יט יד: גם מזדים חשך עבדך    אל-ימשלו-בי אז איתם;    ונקיתי    מפשע רב.
> תהילים יט טו: יהיו לרצון אמרי-פי והגיון לבי    לפניך:    יהוה    צורי וגאלי.
> תהילים כ א: למנצח מזמור לדוד.
> תהילים כ ב: יענך יהוה ביום צרה;    ישגבך שם אלהי יעקב.
> תהילים כ ג: ישלח-עזרך מקדש;    ומציון יסעדך.
> תהילים כ ד: יזכר כל-מנחתך;    ועולתך ידשנה סלה.
> תהילים כ ה: יתן-לך כלבבך;    וכל-עצתך ימלא.
> תהילים כ ו: נרננה בישועתך    ובשם-אלהינו נדגל;    ימלא יהוה    כל-משאלותיך.
> תהילים כ ז: עתה ידעתי    כי הושיע יהוה משיחו:    יענהו משמי קדשו    בגברות ישע ימינו.
> תהילים כ ח: אלה ברכב    ואלה בסוסים;    ואנחנו    בשם-יהוה אלהינו נזכיר.
> תהילים כ ט: המה כרעו ונפלו;    ואנחנו קמנו ונתעודד.
> תהילים כ י: יהוה הושיעה:    המלך יעננו ביום-קראנו.
> תהילים כא א: למנצח מזמור לדוד.
> תהילים כא ב: יהוה בעזך ישמח-מלך;    ובישועתך מה-יגיל (יגל) מאד.
> תהילים כא ג: תאות לבו נתתה לו;    וארשת שפתיו בל-מנעת סלה.
> תהילים כא ד: כי-תקדמנו ברכות טוב;    תשית לראשו עטרת פז.
> תהילים כא ה: חיים שאל ממך נתתה לו;    ארך ימים עולם ועד.
> תהילים כא ו: גדול כבודו בישועתך;    הוד והדר תשוה עליו.
> תהילים כא ז: כי-תשיתהו ברכות לעד;    תחדהו בשמחה את-פניך.
> תהילים כא ח: כי-המלך בטח ביהוה;    ובחסד עליון בל-ימוט.
> תהילים כא ט: תמצא ידך לכל-איביך;    ימינך תמצא שנאיך.
> תהילים כא י: תשיתמו כתנור אש    לעת פניך:    יהוה באפו יבלעם;    ותאכלם אש.
> תהילים כא יא: פרימו מארץ תאבד;    וזרעם מבני אדם.
> תהילים כא יב: כי-נטו עליך רעה;    חשבו מזמה בל-יוכלו.
> תהילים כא יג: כי תשיתמו שכם;    במיתריך תכונן על-פניהם.
> תהילים כא יד: רומה יהוה בעזך;    נשירה ונזמרה גבורתך.
> תהילים כב א: למנצח על-אילת השחר;    מזמור לדוד.
> תהילים כב ב: אלי אלי למה עזבתני;    רחוק מישועתי דברי שאגתי.
> תהילים כב ג: אלהי אקרא יומם ולא תענה;    ולילה ולא-דמיה לי.
> תהילים כב ד: ואתה קדוש    יושב תהלות ישראל.
> תהילים כב ה: בך בטחו אבתינו;    בטחו ותפלטמו.
> תהילים כב ו: אליך זעקו ונמלטו;    בך בטחו ולא-בושו.
> תהילים כב ז: ואנכי תולעת ולא-איש;    חרפת אדם ובזוי עם.
> תהילים כב ח: כל-ראי ילעגו לי;    יפטירו בשפה יניעו ראש.
> תהילים כב ט: גל אל-יהוה יפלטהו;    יצילהו כי חפץ בו.
> תהילים כב י: כי-אתה גחי מבטן;    מבטיחי על-שדי אמי.
> תהילים כב יא: עליך השלכתי מרחם;    מבטן אמי אלי אתה.
> תהילים כב יב: אל-תרחק ממני כי-צרה קרובה:    כי-אין עוזר.
> תהילים כב יג: סבבוני פרים רבים;    אבירי בשן כתרוני.
> תהילים כב יד: פצו עלי פיהם;    אריה טרף ושאג.
> תהילים כב טו: כמים נשפכתי    והתפרדו כל-עצמותי:    היה לבי כדונג;    נמס בתוך מעי.
> תהילים כב טז: יבש כחרש כחי ולשוני מדבק מלקוחי;    ולעפר-מות תשפתני.
> תהילים כב יז: כי סבבוני כלבים:    עדת מרעים הקיפוני; כארי ידי ורגלי.
> תהילים כב יח: אספר כל-עצמותי;    המה יביטו יראו-בי.
> תהילים כב יט: יחלקו בגדי להם;    ועל-לבושי יפילו גורל.
> תהילים כב כ: ואתה יהוה אל-תרחק;    אילותי לעזרתי חושה.
> תהילים כב כא: הצילה מחרב נפשי;    מיד-כלב יחידתי.
> תהילים כב כב: הושיעני מפי אריה;    ומקרני רמים עניתני.
> תהילים כב כג: אספרה שמך לאחי;    בתוך קהל אהללך.
> תהילים כב כד: יראי יהוה הללוהו    כל-זרע יעקב כבדוהו;    וגורו ממנו    כל-זרע ישראל.
> תהילים כב כה: כי לא-בזה ולא שקץ ענות עני    ולא-הסתיר פניו ממנו;    ובשועו אליו    שמע.
> תהילים כב כו: מאתך תהלתי:    בקהל רב נדרי אשלם נגד יראיו.
> תהילים כב כז: יאכלו ענוים וישבעו    יהללו יהוה דרשיו;    יחי לבבכם    לעד.
> תהילים כב כח: יזכרו וישבו אל-יהוה    כל-אפסי-ארץ;    וישתחוו לפניך    כל-משפחות גוים.
> תהילים כב כט: כי ליהוה המלוכה;    ומשל בגוים.
> תהילים כב ל: אכלו וישתחוו כל-דשני-ארץ    לפניו יכרעו כל-יורדי עפר;    ונפשו    לא חיה.
> תהילים כב לא: זרע יעבדנו;    יספר לאדני לדור.
> תהילים כב לב: יבאו ויגידו צדקתו:    לעם נולד כי עשה.
> תהילים כג א: מזמור לדוד:    יהוה רעי לא אחסר.
> תהילים כג ב: בנאות דשא ירביצני;    על-מי מנחות ינהלני.
> תהילים כג ג: נפשי ישובב;    ינחני במעגלי-צדק למען שמו.
> תהילים כג ד: גם כי-אלך בגיא צלמות לא-אירא רע    כי-אתה עמדי;    שבטך ומשענתך    המה ינחמני.
> תהילים כג ה: תערך לפני שלחן    נגד צררי;    דשנת בשמן ראשי    כוסי רויה.
> תהילים כג ו: אך טוב וחסד ירדפוני    כל-ימי חיי;    ושבתי בבית-יהוה    לארך ימים.
> תהילים כד א: לדוד מזמור:    ליהוה הארץ ומלואה;    תבל וישבי בה.
> תהילים כד ב: כי-הוא על-ימים יסדה;    ועל-נהרות יכוננה.
> תהילים כד ג: מי-יעלה בהר-יהוה;    ומי-יקום במקום קדשו.
> תהילים כד ד: נקי כפים    ובר-לבב:    אשר לא-נשא לשוא נפשי;    ולא נשבע למרמה.
> תהילים כד ה: ישא ברכה מאת יהוה;    וצדקה מאלהי ישעו.
> תהילים כד ו: זה דור דרשו;    מבקשי פניך יעקב סלה.
> תהילים כד ז: שאו שערים ראשיכם    והנשאו פתחי עולם;    ויבוא    מלך הכבוד.
> תהילים כד ח: מי זה    מלך הכבוד:    יהוה עזוז וגבור;    יהוה גבור מלחמה.
> תהילים כד ט: שאו שערים ראשיכם    ושאו פתחי עולם;    ויבא    מלך הכבוד.
> תהילים כד י: מי הוא זה    מלך הכבוד:    יהוה צבאות    הוא מלך הכבוד סלה.
> תהילים כה א: לדוד:    אליך יהוה נפשי אשא.
> תהילים כה ב: אלהי בך בטחתי אל-אבושה;    אל-יעלצו אויבי לי.
> תהילים כה ג: גם כל-קויך לא יבשו;    יבשו הבוגדים ריקם.
> תהילים כה ד: דרכיך יהוה הודיעני;    ארחותיך למדני.
> תהילים כה ה: הדריכני באמתך ולמדני    כי-אתה אלהי ישעי;    אותך קויתי    כל-היום.
> תהילים כה ו: זכר-רחמיך יהוה וחסדיך:    כי מעולם המה.
> תהילים כה ז: חטאות נעורי ופשעי    אל-תזכר:    כחסדך זכר-לי-אתה    למען טובך יהוה.
> תהילים כה ח: טוב-וישר יהוה;    על-כן יורה חטאים בדרך.
> תהילים כה ט: ידרך ענוים במשפט;    וילמד ענוים דרכו.
> תהילים כה י: כל-ארחות יהוה חסד ואמת    לנצרי בריתו ועדתיו.
> תהילים כה יא: למען-שמך יהוה;    וסלחת לעוני כי רב-הוא.
> תהילים כה יב: מי-זה האיש ירא יהוה    יורנו בדרך יבחר.
> תהילים כה יג: נפשו בטוב תלין;    וזרעו יירש ארץ.
> תהילים כה יד: סוד יהוה ליראיו;    ובריתו להודיעם.
> תהילים כה טו: עיני תמיד אל-יהוה:    כי הוא-יוציא מרשת רגלי.
> תהילים כה טז: פנה-אלי וחנני:    כי-יחיד ועני אני.
> תהילים כה יז: צרות לבבי הרחיבו;    ממצוקותי הוציאני.
> תהילים כה יח: ראה עניי ועמלי;    ושא לכל-חטאותי.
> תהילים כה יט: ראה-איבי כי-רבו;    ושנאת חמס שנאוני.
> תהילים כה כ: שמרה נפשי והצילני;    אל-אבוש כי-חסיתי בך.
> תהילים כה כא: תם-וישר יצרוני:    כי קויתיך.
> תהילים כה כב: פדה אלהים את-ישראל    מכל צרותיו.
> תהילים כו א: לדוד:  שפטני יהוה    כי-אני בתמי הלכתי;    וביהוה בטחתי    לא אמעד.
> תהילים כו ב: בחנני יהוה ונסני;    צרופה (צרפה) כליותי ולבי.
> תהילים כו ג: כי-חסדך לנגד עיני;    והתהלכתי באמתך.
> תהילים כו ד: לא-ישבתי עם-מתי-שוא;    ועם נעלמים לא אבוא.
> תהילים כו ה: שנאתי קהל מרעים;    ועם-רשעים לא אשב.
> תהילים כו ו: ארחץ בנקיון כפי;    ואסבבה את-מזבחך יהוה.
> תהילים כו ז: לשמע בקול תודה;    ולספר כל-נפלאותיך.
> תהילים כו ח: יהוה אהבתי מעון ביתך;    ומקום משכן כבודך.
> תהילים כו ט: אל-תאסף עם-חטאים נפשי;    ועם-אנשי דמים חיי.
> תהילים כו י: אשר-בידיהם זמה;    וימינם מלאה שחד.
> תהילים כו יא: ואני בתמי אלך;    פדני וחנני.
> תהילים כו יב: רגלי עמדה במישור;    במקהלים אברך יהוה.
> תהילים כז א: לדוד:    יהוה אורי וישעי ממי אירא;    יהוה מעוז-חיי    ממי אפחד.
> תהילים כז ב: בקרב עלי מרעים    לאכל את-בשרי:    צרי ואיבי לי;    המה כשלו ונפלו.
> תהילים כז ג: אם-תחנה עלי מחנה    לא-יירא לבי:    אם-תקום עלי מלחמה    בזאת אני בוטח.
> תהילים כז ד: אחת שאלתי מאת-יהוה    אותה אבקש:    שבתי בבית-יהוה    כל-ימי חיי;    לחזות בנעם-יהוה    ולבקר בהיכלו.
> תהילים כז ה: כי יצפנני בסכה    ביום רעה:    יסתרני בסתר אהלו;    בצור ירוממני.
> תהילים כז ו: ועתה ירום ראשי על איבי סביבותי    ואזבחה באהלו זבחי תרועה;    אשירה ואזמרה    ליהוה.
> תהילים כז ז: שמע-יהוה קולי אקרא;    וחנני וענני.
> תהילים כז ח: לך אמר לבי בקשו פני;    את-פניך יהוה אבקש.
> תהילים כז ט: אל-תסתר פניך ממני    אל תט-באף עבדך:    עזרתי היית;    אל-תטשני ואל-תעזבני אלהי ישעי.
> תהילים כז י: כי-אבי ואמי עזבוני;    ויהוה יאספני.
> תהילים כז יא: הורני יהוה דרכך:    ונחני בארח מישור למען שוררי.
> תהילים כז יב: אל-תתנני בנפש צרי:    כי קמו-בי עדי-שקר ויפח חמס.
> תהילים כז יג: לולא האמנתי לראות בטוב-יהוה:    בארץ חיים.
> תהילים כז יד: קוה אל-יהוה:    חזק ויאמץ לבך; וקוה אל-יהוה.
> תהילים כח א: לדוד אליך יהוה אקרא    צורי אל-תחרש ממני:    פן-תחשה ממני;    ונמשלתי עם-יורדי בור.
> תהילים כח ב: שמע קול תחנוני    בשועי אליך;    בנשאי ידי    אל-דביר קדשך.
> תהילים כח ג: אל-תמשכני עם-רשעים    ועם-פעלי-און:    דברי שלום עם-רעיהם;    ורעה בלבבם.
> תהילים כח ד: תן-להם כפעלם    וכרע מעלליהם:    כמעשה ידיהם תן להם;    השב גמולם להם.
> תהילים כח ה: כי לא יבינו אל-פעלת יהוה    ואל-מעשה ידיו;    יהרסם    ולא יבנם.
> תהילים כח ו: ברוך יהוה:    כי-שמע קול תחנוני.
> תהילים כח ז: יהוה עזי ומגני    בו בטח לבי ונעזרתי:    ויעלז לבי;    ומשירי אהודנו.
> תהילים כח ח: יהוה עז-למו;    ומעוז ישועות משיחו הוא.
> תהילים כח ט: הושיעה את-עמך    וברך את-נחלתך;    ורעם ונשאם    עד-העולם.
> תהילים כט א: מזמור לדוד:    הבו ליהוה בני אלים; הבו ליהוה כבוד ועז.
> תהילים כט ב: הבו ליהוה כבוד שמו;    השתחוו ליהוה בהדרת-קדש.
> תהילים כט ג: קול יהוה    על-המים:    אל-הכבוד הרעים;    יהוה על-מים רבים.
> תהילים כט ד: קול-יהוה בכח;    קול יהוה בהדר.
> תהילים כט ה: קול יהוה שבר ארזים;    וישבר יהוה את-ארזי הלבנון.
> תהילים כט ו: וירקידם כמו-עגל;    לבנון ושרין כמו בן-ראמים.
> תהילים כט ז: קול-יהוה חצב;    להבות אש.
> תהילים כט ח: קול יהוה יחיל מדבר;    יחיל יהוה מדבר קדש.
> תהילים כט ט: קול יהוה יחולל אילות    ויחשף יערות:    ובהיכלו    כלו אמר כבוד.
> תהילים כט י: יהוה למבול ישב;    וישב יהוה מלך לעולם.
> תהילים כט יא: יהוה עז לעמו יתן;    יהוה יברך את-עמו בשלום.
> תהילים ל א: מזמור:  שיר-חנכת הבית לדוד.
> תהילים ל ב: ארוממך יהוה כי דליתני;    ולא-שמחת איבי לי.
> תהילים ל ג: יהוה אלהי    שועתי אליך ותרפאני.
> תהילים ל ד: יהוה העלית מן-שאול נפשי;    חייתני מיורדי- (מירדי-) בור.
> תהילים ל ה: זמרו ליהוה חסידיו;    והודו לזכר קדשו.
> תהילים ל ו: כי רגע באפו    חיים ברצונו:    בערב ילין בכי;    ולבקר רנה.
> תהילים ל ז: ואני אמרתי בשלוי    בל-אמוט לעולם.
> תהילים ל ח: יהוה    ברצונך העמדתה להררי-עז:    הסתרת פניך;    הייתי נבהל.
> תהילים ל ט: אליך יהוה אקרא;    ואל-אדני אתחנן.
> תהילים ל י: מה-בצע בדמי    ברדתי אל-שחת:    היודך עפר;    היגיד אמתך.
> תהילים ל יא: שמע-יהוה וחנני;    יהוה היה-עזר לי.
> תהילים ל יב: הפכת מספדי למחול לי:    פתחת שקי; ותאזרני שמחה.
> תהילים ל יג: למען יזמרך כבוד    ולא ידם:    יהוה אלהי    לעולם אודך.
> תהילים לא א: למנצח מזמור לדוד.
> תהילים לא ב: בך-יהוה חסיתי אל-אבושה לעולם;    בצדקתך פלטני.
> תהילים לא ג: הטה אלי אזנך    מהרה הצילני:    היה לי לצור-מעוז לבית מצודות;    להושיעני.
> תהילים לא ד: כי-סלעי ומצודתי אתה;    ולמען שמך תנחני ותנהלני.
> תהילים לא ה: תוציאני מרשת זו טמנו לי:    כי-אתה מעוזי.
> תהילים לא ו: בידך אפקיד רוחי:    פדית אותי יהוה אל אמת.
> תהילים לא ז: שנאתי השמרים הבלי-שוא;    ואני אל-יהוה בטחתי.
> תהילים לא ח: אגילה ואשמחה    בחסדך:    אשר ראית את-עניי;    ידעת בצרות נפשי.
> תהילים לא ט: ולא הסגרתני ביד-אויב;    העמדת במרחב רגלי.
> תהילים לא י: חנני יהוה    כי צר-לי:    עששה בכעס עיני;    נפשי ובטני.
> תהילים לא יא: כי כלו ביגון חיי    ושנותי באנחה:    כשל בעוני כחי;    ועצמי עששו.
> תהילים לא יב: מכל-צררי הייתי חרפה ולשכני מאד    ופחד למידעי:    ראי בחוץ    נדדו ממני.
> תהילים לא יג: נשכחתי כמת מלב;    הייתי ככלי אבד.
> תהילים לא יד: כי שמעתי דבת רבים    מגור מסביב:    בהוסדם יחד עלי;    לקחת נפשי זממו.
> תהילים לא טו: ואני עליך בטחתי יהוה;    אמרתי אלהי אתה.
> תהילים לא טז: בידך עתתי;    הצילני מיד-אויבי ומרדפי.
> תהילים לא יז: האירה פניך על-עבדך;    הושיעני בחסדך.
> תהילים לא יח: יהוה אל-אבושה כי קראתיך;    יבשו רשעים ידמו לשאול.
> תהילים לא יט: תאלמנה שפתי-שקר:    הדברות על-צדיק עתק בגאוה ובוז.
> תהילים לא כ: מה רב-טובך    אשר-צפנת ליראיך:    פעלת לחסים בך;    נגד בני אדם.
> תהילים לא כא: תסתירם בסתר פניך    מרכסי-איש:    תצפנם בסכה;    מריב לשנות.
> תהילים לא כב: ברוך יהוה:    כי הפליא חסדו לי בעיר מצור.
> תהילים לא כג: ואני אמרתי בחפזי    נגרזתי מנגד עיניך:    אכן שמעת קול תחנוני;    בשועי אליך.
> תהילים לא כד: אהבו את-יהוה    כל-חסידיו:    אמונים נצר יהוה;    ומשלם על-יתר עשה גאוה.
> תהילים לא כה: חזקו ויאמץ לבבכם    כל-המיחלים ליהוה.
> תהילים לב א: לדוד משכיל:    אשרי נשוי-פשע; כסוי חטאה.
> תהילים לב ב: אשרי אדם לא יחשב יהוה לו עון;    ואין ברוחו רמיה.
> תהילים לב ג: כי-החרשתי בלו עצמי    בשאגתי כל-היום.
> תהילים לב ד: כי יומם ולילה    תכבד עלי ידך:    נהפך לשדי    בחרבני קיץ סלה.
> תהילים לב ה: חטאתי אודיעך    ועוני לא-כסיתי     אמרתי    אודה עלי פשעי ליהוה;    ואתה נשאת עון חטאתי    סלה.
> תהילים לב ו: על-זאת יתפלל כל-חסיד אליך    לעת מצא:    רק לשטף מים רבים    אליו לא יגיעו.
> תהילים לב ז: אתה סתר לי    מצר תצרני:    רני פלט;    תסובבני סלה.
> תהילים לב ח: אשכילך ואורך בדרך-זו תלך;    איעצה עליך עיני.
> תהילים לב ט: אל-תהיו כסוס כפרד    אין הבין:    במתג-ורסן עדיו לבלום;    בל קרב אליך.
> תהילים לב י: רבים מכאובים לרשע:    והבוטח ביהוה חסד יסובבנו.
> תהילים לב יא: שמחו ביהוה וגילו צדיקים;    והרנינו כל-ישרי-לב.
> תהילים לג א: רננו צדיקים ביהוה;    לישרים נאוה תהלה.
> תהילים לג ב: הודו ליהוה בכנור;    בנבל עשור זמרו-לו.
> תהילים לג ג: שירו-לו שיר חדש;    היטיבו נגן בתרועה.
> תהילים לג ד: כי-ישר דבר-יהוה;    וכל-מעשהו באמונה.
> תהילים לג ה: אהב צדקה ומשפט;    חסד יהוה מלאה הארץ.
> תהילים לג ו: בדבר יהוה שמים נעשו;    וברוח פיו כל-צבאם.
> תהילים לג ז: כנס כנד מי הים;    נתן באוצרות תהומות.
> תהילים לג ח: ייראו מיהוה כל-הארץ;    ממנו יגורו כל-ישבי תבל.
> תהילים לג ט: כי הוא אמר ויהי;    הוא-צוה ויעמד.
> תהילים לג י: יהוה הפיר עצת-גוים;    הניא מחשבות עמים.
> תהילים לג יא: עצת יהוה לעולם תעמד;    מחשבות לבו לדר ודר.
> תהילים לג יב: אשרי הגוי אשר-יהוה אלהיו;    העם בחר לנחלה לו.
> תהילים לג יג: משמים הביט יהוה;    ראה את-כל-בני האדם.
> תהילים לג יד: ממכון-שבתו השגיח    אל כל-ישבי הארץ.
> תהילים לג טו: היצר יחד לבם;    המבין אל-כל-מעשיהם.
> תהילים לג טז: אין-המלך נושע ברב-חיל;    גבור לא-ינצל ברב-כח.
> תהילים לג יז: שקר הסוס לתשועה;    וברב חילו לא ימלט.
> תהילים לג יח: הנה עין יהוה אל-יראיו;    למיחלים לחסדו.
> תהילים לג יט: להציל ממות נפשם;    ולחיותם ברעב.
> תהילים לג כ: נפשנו חכתה ליהוה;    עזרנו ומגננו הוא.
> תהילים לג כא: כי-בו ישמח לבנו:    כי בשם קדשו בטחנו.
> תהילים לג כב: יהי-חסדך יהוה עלינו:    כאשר יחלנו לך.
> תהילים לד א: לדוד    בשנותו את-טעמו לפני אבימלך; ויגרשהו וילך.
> תהילים לד ב: אברכה את-יהוה בכל-עת;    תמיד תהלתו בפי.
> תהילים לד ג: ביהוה תתהלל נפשי;    ישמעו ענוים וישמחו.
> תהילים לד ד: גדלו ליהוה אתי;    ונרוממה שמו יחדו.
> תהילים לד ה: דרשתי את-יהוה וענני;    ומכל-מגורותי הצילני.
> תהילים לד ו: הביטו אליו ונהרו;    ופניהם אל-יחפרו.
> תהילים לד ז: זה עני קרא ויהוה שמע;    ומכל-צרותיו הושיעו.
> תהילים לד ח: חנה מלאך-יהוה סביב ליראיו;    ויחלצם.
> תהילים לד ט: טעמו וראו כי-טוב יהוה;    אשרי הגבר יחסה-בו.
> תהילים לד י: יראו את-יהוה קדשיו:    כי-אין מחסור ליראיו.
> תהילים לד יא: כפירים רשו ורעבו;    ודרשי יהוה לא-יחסרו כל-טוב.
> תהילים לד יב: לכו-בנים שמעו-לי;    יראת יהוה אלמדכם.
> תהילים לד יג: מי-האיש החפץ חיים;    אהב ימים לראות טוב.
> תהילים לד יד: נצר לשונך מרע;    ושפתיך מדבר מרמה.
> תהילים לד טו: סור מרע ועשה-טוב;    בקש שלום ורדפהו.
> תהילים לד טז: עיני יהוה אל-צדיקים;    ואזניו אל-שועתם.
> תהילים לד יז: פני יהוה בעשי רע;    להכרית מארץ זכרם.
> תהילים לד יח: צעקו ויהוה שמע;    ומכל-צרותם הצילם.
> תהילים לד יט: קרוב יהוה לנשברי-לב;    ואת-דכאי-רוח יושיע.
> תהילים לד כ: רבות רעות צדיק;    ומכלם יצילנו יהוה.
> תהילים לד כא: שמר כל-עצמותיו;    אחת מהנה לא נשברה.
> תהילים לד כב: תמותת רשע רעה;    ושנאי צדיק יאשמו.
> תהילים לד כג: פדה יהוה נפש עבדיו;    ולא יאשמו כל-החסים בו.
> תהילים לה א: לדוד:  ריבה יהוה את-יריבי;    לחם את-לחמי.
> תהילים לה ב: החזק מגן וצנה;    וקומה בעזרתי.
> תהילים לה ג: והרק חנית וסגר לקראת רדפי;    אמר לנפשי ישעתך אני.
> תהילים לה ד: יבשו ויכלמו מבקשי נפשי:    יסגו אחור ויחפרו חשבי רעתי.
> תהילים לה ה: יהיו כמץ לפני-רוח;    ומלאך יהוה דוחה.
> תהילים לה ו: יהי-דרכם חשך וחלקלקת;    ומלאך יהוה רדפם.
> תהילים לה ז: כי-חנם טמנו-לי שחת רשתם;    חנם חפרו לנפשי.
> תהילים לה ח: תבואהו שואה    לא-ידע:    ורשתו אשר-טמן תלכדו;    בשואה יפל-בה.
> תהילים לה ט: ונפשי תגיל ביהוה;    תשיש בישועתו.
> תהילים לה י: כל עצמותי תאמרנה    יהוה מי כמוך:    מציל עני מחזק ממנו;    ועני ואביון מגזלו.
> תהילים לה יא: יקומון עדי חמס:    אשר לא-ידעתי ישאלוני.
> תהילים לה יב: ישלמוני רעה תחת טובה:    שכול לנפשי.
> תהילים לה יג: ואני בחלותם לבושי שק    עניתי בצום נפשי;    ותפלתי    על-חיקי תשוב.
> תהילים לה יד: כרע-כאח לי התהלכתי;    כאבל-אם קדר שחותי.
> תהילים לה טו: ובצלעי    שמחו ונאספו:    נאספו עלי נכים    ולא ידעתי;    קרעו    ולא-דמו.
> תהילים לה טז: בחנפי לעגי מעוג    חרק עלי שנימו.
> תהילים לה יז: אדני    כמה תראה:    השיבה נפשי משאיהם;    מכפירים יחידתי.
> תהילים לה יח: אודך בקהל רב;    בעם עצום אהללך.
> תהילים לה יט: אל-ישמחו-לי איבי שקר;    שנאי חנם יקרצו-עין.
> תהילים לה כ: כי לא שלום ידברו:    ועל רגעי-ארץ דברי מרמות יחשבון.
> תהילים לה כא: וירחיבו עלי פיהם:    אמרו האח האח; ראתה עיננו.
> תהילים לה כב: ראיתה יהוה אל-תחרש;    אדני אל-תרחק ממני.
> תהילים לה כג: העירה והקיצה למשפטי;    אלהי ואדני לריבי.
> תהילים לה כד: שפטני כצדקך יהוה אלהי;    ואל-ישמחו-לי.
> תהילים לה כה: אל-יאמרו בלבם האח נפשנו;    אל-יאמרו בלענוהו.
> תהילים לה כו: יבשו ויחפרו יחדו    שמחי רעתי:    ילבשו-בשת וכלמה    המגדילים עלי.
> תהילים לה כז: ירנו וישמחו    חפצי צדקי:    ויאמרו תמיד יגדל יהוה;    החפץ שלום עבדו.
> תהילים לה כח: ולשוני תהגה צדקך;    כל-היום תהלתך.
> תהילים לו א: למנצח לעבד-יהוה לדוד.
> תהילים לו ב: נאם-פשע לרשע בקרב לבי;    אין-פחד אלהים לנגד עיניו.
> תהילים לו ג: כי-החליק אליו בעיניו;    למצא עונו לשנא.
> תהילים לו ד: דברי-פיו און ומרמה;    חדל להשכיל להיטיב.
> תהילים לו ה: און יחשב על-משכבו:    יתיצב על-דרך לא-טוב; רע לא ימאס.
> תהילים לו ו: יהוה בהשמים חסדך;    אמונתך עד-שחקים.
> תהילים לו ז: צדקתך כהררי-אל משפטיך תהום רבה;    אדם ובהמה תושיע יהוה.
> תהילים לו ח: מה-יקר חסדך אלהים:    ובני אדם בצל כנפיך יחסיון.
> תהילים לו ט: ירוין מדשן ביתך;    ונחל עדניך תשקם.
> תהילים לו י: כי-עמך מקור חיים;    באורך נראה-אור.
> תהילים לו יא: משך חסדך לידעיך;    וצדקתך לישרי-לב.
> תהילים לו יב: אל-תבואני רגל גאוה;    ויד-רשעים אל-תנדני.
> תהילים לו יג: שם נפלו פעלי און;    דחו ולא-יכלו קום.
> תהילים לז א: לדוד:  אל-תתחר במרעים;    אל-תקנא בעשי עולה.
> תהילים לז ב: כי כחציר מהרה ימלו;    וכירק דשא יבולון.
> תהילים לז ג: בטח ביהוה ועשה-טוב;    שכן-ארץ ורעה אמונה.
> תהילים לז ד: והתענג על-יהוה;    ויתן-לך משאלת לבך.
> תהילים לז ה: גול על-יהוה דרכך;    ובטח עליו והוא יעשה.
> תהילים לז ו: והוציא כאור צדקך;    ומשפטך כצהרים.
> תהילים לז ז: דום ליהוה    והתחולל-לו:    אל-תתחר במצליח דרכו;    באיש עשה מזמות.
> תהילים לז ח: הרף מאף ועזב חמה;    אל-תתחר אך-להרע.
> תהילים לז ט: כי-מרעים יכרתון;    וקוי יהוה המה יירשו-ארץ.
> תהילים לז י: ועוד מעט ואין רשע;    והתבוננת על-מקומו ואיננו.
> תהילים לז יא: וענוים יירשו-ארץ;    והתענגו על-רב שלום.
> תהילים לז יב: זמם רשע לצדיק;    וחרק עליו שניו.
> תהילים לז יג: אדני ישחק-לו:    כי-ראה כי-יבא יומו.
> תהילים לז יד: חרב פתחו רשעים    ודרכו קשתם:    להפיל עני ואביון;    לטבוח ישרי-דרך.
> תהילים לז טו: חרבם תבוא בלבם;    וקשתותם תשברנה.
> תהילים לז טז: טוב-מעט לצדיק    מהמון רשעים רבים.
> תהילים לז יז: כי זרועות רשעים תשברנה;    וסומך צדיקים יהוה.
> תהילים לז יח: יודע יהוה ימי תמימם;    ונחלתם לעולם תהיה.
> תהילים לז יט: לא-יבשו בעת רעה;    ובימי רעבון ישבעו.
> תהילים לז כ: כי רשעים יאבדו ואיבי יהוה כיקר כרים;    כלו בעשן כלו.
> תהילים לז כא: לוה רשע ולא ישלם;    וצדיק חונן ונותן.
> תהילים לז כב: כי מברכיו יירשו ארץ;    ומקלליו יכרתו.
> תהילים לז כג: מיהוה מצעדי-גבר כוננו;    ודרכו יחפץ.
> תהילים לז כד: כי-יפל לא-יוטל:    כי-יהוה סומך ידו.
> תהילים לז כה: נער הייתי    גם-זקנתי:    ולא-ראיתי צדיק נעזב;    וזרעו מבקש-לחם.
> תהילים לז כו: כל-היום חונן ומלוה;    וזרעו לברכה.
> תהילים לז כז: סור מרע ועשה-טוב;    ושכן לעולם.
> תהילים לז כח: כי יהוה אהב משפט    ולא-יעזב את-חסידיו לעולם נשמרו;    וזרע רשעים    נכרת.
> תהילים לז כט: צדיקים יירשו-ארץ;    וישכנו לעד עליה.
> תהילים לז ל: פי-צדיק יהגה חכמה;    ולשונו תדבר משפט.
> תהילים לז לא: תורת אלהיו בלבו;    לא תמעד אשריו.
> תהילים לז לב: צופה רשע לצדיק;    ומבקש להמיתו.
> תהילים לז לג: יהוה לא-יעזבנו בידו;    ולא ירשיענו בהשפטו.
> תהילים לז לד: קוה אל-יהוה ושמר דרכו    וירוממך לרשת ארץ;    בהכרת רשעים    תראה.
> תהילים לז לה: ראיתי רשע עריץ;    ומתערה כאזרח רענן.
> תהילים לז לו: ויעבר והנה איננו;    ואבקשהו ולא נמצא.
> תהילים לז לז: שמר-תם וראה ישר:    כי-אחרית לאיש שלום.
> תהילים לז לח: ופשעים נשמדו יחדו;    אחרית רשעים נכרתה.
> תהילים לז לט: ותשועת צדיקים מיהוה;    מעוזם בעת צרה.
> תהילים לז מ: ויעזרם יהוה ויפלטם:    יפלטם מרשעים ויושיעם כי-חסו בו.
> תהילים לח א: מזמור לדוד להזכיר.
> תהילים לח ב: יהוה אל-בקצפך תוכיחני;    ובחמתך תיסרני.
> תהילים לח ג: כי-חציך נחתו בי;    ותנחת עלי ידך.
> תהילים לח ד: אין-מתם בבשרי מפני זעמך;    אין-שלום בעצמי מפני חטאתי.
> תהילים לח ה: כי עונתי עברו ראשי;    כמשא כבד יכבדו ממני.
> תהילים לח ו: הבאישו נמקו חבורתי:    מפני אולתי.
> תהילים לח ז: נעויתי שחתי עד-מאד;    כל-היום קדר הלכתי.
> תהילים לח ח: כי-כסלי מלאו נקלה;    ואין מתם בבשרי.
> תהילים לח ט: נפוגותי ונדכיתי עד-מאד;    שאגתי מנהמת לבי.
> תהילים לח י: אדני נגדך כל-תאותי;    ואנחתי ממך לא-נסתרה.
> תהילים לח יא: לבי סחרחר עזבני כחי;    ואור-עיני גם-הם אין אתי.
> תהילים לח יב: אהבי ורעי מנגד נגעי יעמדו;    וקרובי מרחק עמדו.
> תהילים לח יג: וינקשו מבקשי נפשי ודרשי רעתי דברו הוות;    ומרמות כל-היום יהגו.
> תהילים לח יד: ואני כחרש לא אשמע;    וכאלם לא יפתח-פיו.
> תהילים לח טו: ואהי כאיש אשר לא-שמע;    ואין בפיו תוכחות.
> תהילים לח טז: כי-לך יהוה הוחלתי;    אתה תענה אדני אלהי.
> תהילים לח יז: כי-אמרתי פן-ישמחו-לי;    במוט רגלי עלי הגדילו.
> תהילים לח יח: כי-אני לצלע נכון;    ומכאובי נגדי תמיד.
> תהילים לח יט: כי-עוני אגיד;    אדאג מחטאתי.
> תהילים לח כ: ואיבי חיים עצמו;    ורבו שנאי שקר.
> תהילים לח כא: ומשלמי רעה תחת טובה    ישטנוני תחת רדופי- (רדפי-) טוב.
> תהילים לח כב: אל-תעזבני יהוה:    אלהי אל-תרחק ממני.
> תהילים לח כג: חושה לעזרתי:    אדני תשועתי.
> תהילים לט א: למנצח לידיתון (לידותון)    מזמור לדוד.
> תהילים לט ב: אמרתי    אשמרה דרכי מחטוא בלשוני:    אשמרה לפי מחסום    בעד רשע לנגדי.
> תהילים לט ג: נאלמתי דומיה החשיתי מטוב;    וכאבי נעכר.
> תהילים לט ד: חם-לבי בקרבי בהגיגי תבער-אש;    דברתי בלשוני.
> תהילים לט ה: הודיעני יהוה קצי ומדת ימי מה-היא;    אדעה מה-חדל אני.
> תהילים לט ו: הנה טפחות נתתה ימי    וחלדי כאין נגדך;    אך כל-הבל כל-אדם    נצב סלה.
> תהילים לט ז: אך-בצלם יתהלך-איש    אך-הבל יהמיון;    יצבר    ולא-ידע מי-אספם.
> תהילים לט ח: ועתה מה-קויתי אדני    תוחלתי לך היא.
> תהילים לט ט: מכל-פשעי הצילני;    חרפת נבל אל-תשימני.
> תהילים לט י: נאלמתי לא אפתח-פי:    כי אתה עשית.
> תהילים לט יא: הסר מעלי נגעך;    מתגרת ידך אני כליתי.
> תהילים לט יב: בתוכחות על-עון יסרת איש    ותמס כעש חמודו;    אך הבל כל-אדם    סלה.
> תהילים לט יג: שמעה תפלתי יהוה    ושועתי האזינה     אל-דמעתי    אל-תחרש:    כי גר אנכי עמך;    תושב ככל-אבותי.
> תהילים לט יד: השע ממני ואבליגה    בטרם אלך ואינני.
> תהילים מ א: למנצח לדוד מזמור.
> תהילים מ ב: קוה קויתי יהוה;    ויט אלי וישמע שועתי.
> תהילים מ ג: ויעלני מבור שאון    מטיט היון:    ויקם על-סלע רגלי;    כונן אשרי.
> תהילים מ ד: ויתן בפי שיר חדש    תהלה לאלהינו:    יראו רבים וייראו;    ויבטחו ביהוה.
> תהילים מ ה: אשרי הגבר    אשר-שם יהוה מבטחו;    ולא-פנה אל-רהבים    ושטי כזב.
> תהילים מ ו: רבות עשית    אתה יהוה אלהי     נפלאתיך ומחשבתיך    אלינו:    אין ערך אליך אגידה ואדברה;    עצמו מספר.
> תהילים מ ז: זבח ומנחה לא-חפצת    אזנים כרית לי;    עולה וחטאה    לא שאלת.
> תהילים מ ח: אז אמרתי הנה-באתי:    במגלת-ספר כתוב עלי.
> תהילים מ ט: לעשות-רצונך אלהי חפצתי;    ותורתך בתוך מעי.
> תהילים מ י: בשרתי צדק בקהל רב    הנה שפתי לא אכלא:    יהוה    אתה ידעת.
> תהילים מ יא: צדקתך לא-כסיתי בתוך לבי    אמונתך ותשועתך אמרתי;    לא-כחדתי חסדך ואמתך    לקהל רב.
> תהילים מ יב: אתה יהוה    לא-תכלא רחמיך ממני;    חסדך ואמתך    תמיד יצרוני.
> תהילים מ יג: כי אפפו-עלי רעות    עד-אין מספר     השיגוני עונתי    ולא-יכלתי לראות;    עצמו משערות ראשי    ולבי עזבני.
> תהילים מ יד: רצה יהוה להצילני;    יהוה לעזרתי חושה.
> תהילים מ טו: יבשו ויחפרו יחד    מבקשי נפשי לספותה:    יסגו אחור ויכלמו    חפצי רעתי.
> תהילים מ טז: ישמו על-עקב בשתם    האמרים לי האח האח.
> תהילים מ יז: ישישו וישמחו בך    כל-מבקשיך:    יאמרו תמיד יגדל יהוה    אהבי תשועתך.
> תהילים מ יח: ואני עני ואביון    אדני יחשב-לי:    עזרתי ומפלטי אתה:    אלהי אל-תאחר.
> תהילים מא א: למנצח מזמור לדוד.
> תהילים מא ב: אשרי משכיל אל-דל;    ביום רעה ימלטהו יהוה.
> תהילים מא ג: יהוה ישמרהו ויחיהו יאשר (ואשר) בארץ;    ואל-תתנהו בנפש איביו.
> תהילים מא ד: יהוה יסעדנו על-ערש דוי;    כל-משכבו הפכת בחליו.
> תהילים מא ה: אני-אמרתי יהוה חנני;    רפאה נפשי כי-חטאתי לך.
> תהילים מא ו: אויבי יאמרו רע לי;    מתי ימות ואבד שמו.
> תהילים מא ז: ואם-בא לראות שוא ידבר לבו יקבץ-און לו;    יצא לחוץ ידבר.
> תהילים מא ח: יחד עלי יתלחשו כל-שנאי;    עלי יחשבו רעה לי.
> תהילים מא ט: דבר-בליעל יצוק בו;    ואשר שכב לא-יוסיף לקום.
> תהילים מא י: גם-איש שלומי אשר-בטחתי בו    אוכל לחמי;    הגדיל עלי    עקב.
> תהילים מא יא: ואתה יהוה חנני והקימני;    ואשלמה להם.
> תהילים מא יב: בזאת ידעתי כי-חפצת בי:    כי לא-יריע איבי עלי.
> תהילים מא יג: ואני בתמי תמכת בי;    ותציבני לפניך לעולם.
> תהילים מא יד: ברוך יהוה אלהי ישראל מהעולם ועד העולם:    אמן ואמן.
> תהילים מב א: למנצח משכיל לבני-קרח.
> תהילים מב ב: כאיל תערג על-אפיקי-מים    כן נפשי תערג אליך אלהים.
> תהילים מב ג: צמאה נפשי לאלהים    לאל חי:    מתי אבוא;    ואראה פני אלהים.
> תהילים מב ד: היתה-לי דמעתי לחם    יומם ולילה;    באמר אלי כל-היום    איה אלהיך.
> תהילים מב ה: אלה אזכרה    ואשפכה עלי נפשי     כי אעבר בסך    אדדם עד-בית אלהים:    בקול-רנה ותודה;    המון חוגג.
> תהילים מב ו: מה-תשתוחחי נפשי    ותהמי עלי:    הוחלי לאלהים כי-עוד אודנו    ישועות פניו.
> תהילים מב ז: אלהי    עלי נפשי תשתוחח:    על-כן אזכרך מארץ ירדן;    וחרמונים מהר מצער.
> תהילים מב ח: תהום-אל-תהום קורא    לקול צנוריך;    כל-משבריך וגליך    עלי עברו.
> תהילים מב ט: יומם יצוה יהוה חסדו    ובלילה שירה עמי     תפלה    לאל חיי.
> תהילים מב י: אומרה לאל סלעי    למה שכחתני:    למה-קדר אלך    בלחץ אויב.
> תהילים מב יא: ברצח בעצמותי    חרפוני צוררי;    באמרם אלי כל-היום    איה אלהיך.
> תהילים מב יב: מה-תשתוחחי נפשי    ומה-תהמי עלי:    הוחילי לאלהים כי-עוד אודנו    ישועת פני ואלהי.
> תהילים מג א: שפטני אלהים וריבה ריבי    מגוי לא-חסיד;    מאיש מרמה ועולה    תפלטני.
> תהילים מג ב: כי-אתה אלהי מעוזי    למה זנחתני:    למה-קדר אתהלך    בלחץ אויב.
> תהילים מג ג: שלח-אורך ואמתך    המה ינחוני;    יביאוני אל-הר-קדשך    ואל-משכנותיך.
> תהילים מג ד: ואבואה אל-מזבח אלהים    אל-אל שמחת גילי:    ואודך בכנור    אלהים אלהי.
> תהילים מג ה: מה-תשתוחחי נפשי    ומה-תהמי עלי:    הוחילי לאלהים כי-עוד אודנו    ישועת פני ואלהי.
> תהילים מד א: למנצח לבני-קרח משכיל.
> תהילים מד ב: אלהים באזנינו שמענו    אבותינו ספרו-לנו:    פעל פעלת בימיהם    בימי קדם.
> תהילים מד ג: אתה ידך גוים הורשת    ותטעם;    תרע לאמים    ותשלחם.
> תהילים מד ד: כי לא בחרבם ירשו ארץ    וזרועם לא-הושיעה-למו:    כי-ימינך וזרועך ואור פניך    כי רציתם.
> תהילים מד ה: אתה-הוא מלכי אלהים;    צוה ישועות יעקב.
> תהילים מד ו: בך צרינו ננגח;    בשמך נבוס קמינו.
> תהילים מד ז: כי לא בקשתי אבטח;    וחרבי לא תושיעני.
> תהילים מד ח: כי הושעתנו מצרינו;    ומשנאינו הבישות.
> תהילים מד ט: באלהים הללנו כל-היום;    ושמך לעולם נודה סלה.
> תהילים מד י: אף-זנחת ותכלימנו;    ולא-תצא בצבאותינו.
> תהילים מד יא: תשיבנו אחור מני-צר;    ומשנאינו שסו למו.
> תהילים מד יב: תתננו כצאן מאכל;    ובגוים זריתנו.
> תהילים מד יג: תמכר-עמך בלא-הון;    ולא-רבית במחיריהם.
> תהילים מד יד: תשימנו חרפה לשכנינו;    לעג וקלס לסביבותינו.
> תהילים מד טו: תשימנו משל בגוים;    מנוד-ראש בלאמים.
> תהילים מד טז: כל-היום כלמתי נגדי;    ובשת פני כסתני.
> תהילים מד יז: מקול מחרף ומגדף;    מפני אויב ומתנקם.
> תהילים מד יח: כל-זאת באתנו ולא שכחנוך;    ולא-שקרנו בבריתך.
> תהילים מד יט: לא-נסוג אחור לבנו;    ותט אשרינו מני ארחך.
> תהילים מד כ: כי דכיתנו במקום תנים;    ותכס עלינו בצלמות.
> תהילים מד כא: אם-שכחנו שם אלהינו;    ונפרש כפינו לאל זר.
> תהילים מד כב: הלא אלהים יחקר-זאת:    כי-הוא ידע תעלמות לב.
> תהילים מד כג: כי-עליך הרגנו כל-היום;    נחשבנו כצאן טבחה.
> תהילים מד כד: עורה למה תישן אדני;    הקיצה אל-תזנח לנצח.
> תהילים מד כה: למה-פניך תסתיר;    תשכח ענינו ולחצנו.
> תהילים מד כו: כי שחה לעפר נפשנו;    דבקה לארץ בטננו.
> תהילים מד כז: קומה עזרתה לנו;    ופדנו למען חסדך.
> תהילים מה א: למנצח על-ששנים לבני-קרח;    משכיל שיר ידידת.
> תהילים מה ב: רחש לבי דבר טוב    אמר אני מעשי למלך;    לשוני    עט סופר מהיר.
> תהילים מה ג: יפיפית מבני אדם    הוצק חן בשפתותיך;    על-כן ברכך אלהים    לעולם.
> תהילים מה ד: חגור-חרבך על-ירך גבור    הודך והדרך.
> תהילים מה ה: והדרך צלח רכב    על-דבר-אמת וענוה-צדק;    ותורך נוראות    ימינך.
> תהילים מה ו: חציך שנונים:    עמים תחתיך יפלו; בלב אויבי המלך.
> תהילים מה ז: כסאך אלהים עולם ועד;    שבט מישר שבט מלכותך.
> תהילים מה ח: אהבת צדק    ותשנא-רשע:    על-כן משחך אלהים אלהיך שמן ששון    מחברך.
> תהילים מה ט: מר-ואהלות קציעות כל-בגדתיך;    מן-היכלי שן מני שמחוך.
> תהילים מה י: בנות מלכים ביקרותיך;    נצבה שגל לימינך בכתם אופיר.
> תהילים מה יא: שמעי-בת וראי והטי אזנך;    ושכחי עמך ובית אביך.
> תהילים מה יב: ויתאו המלך יפיך:    כי-הוא אדניך והשתחוי-לו.
> תהילים מה יג: ובת-צר:    במנחה פניך יחלו עשירי עם.
> תהילים מה יד: כל-כבודה בת-מלך פנימה;    ממשבצות זהב לבושה.
> תהילים מה טו: לרקמות תובל למלך:    בתולות אחריה רעותיה מובאות לך.
> תהילים מה טז: תובלנה בשמחת וגיל;    תבאינה בהיכל מלך.
> תהילים מה יז: תחת אבתיך יהיו בניך;    תשיתמו לשרים בכל-הארץ.
> תהילים מה יח: אזכירה שמך בכל-דר ודר;    על-כן עמים יהודוך לעלם ועד.
> תהילים מו א: למנצח לבני-קרח    על-עלמות שיר.
> תהילים מו ב: אלהים לנו מחסה ועז;    עזרה בצרות נמצא מאד.
> תהילים מו ג: על-כן לא-נירא בהמיר ארץ;    ובמוט הרים בלב ימים.
> תהילים מו ד: יהמו יחמרו מימיו;    ירעשו הרים בגאותו סלה.
> תהילים מו ה: נהר פלגיו ישמחו עיר-אלהים;    קדש משכני עליון.
> תהילים מו ו: אלהים בקרבה בל-תמוט;    יעזרה אלהים לפנות בקר.
> תהילים מו ז: המו גוים מטו ממלכות;    נתן בקולו תמוג ארץ.
> תהילים מו ח: יהוה צבאות עמנו;    משגב-לנו אלהי יעקב סלה.
> תהילים מו ט: לכו-חזו מפעלות יהוה    אשר-שם שמות בארץ.
> תהילים מו י: משבית מלחמות    עד-קצה הארץ:    קשת ישבר וקצץ חנית;    עגלות ישרף באש.
> תהילים מו יא: הרפו ודעו כי-אנכי אלהים;    ארום בגוים ארום בארץ.
> תהילים מו יב: יהוה צבאות עמנו;    משגב-לנו אלהי יעקב סלה.
> תהילים מז א: למנצח לבני-קרח מזמור.
> תהילים מז ב: כל-העמים תקעו-כף;    הריעו לאלהים בקול רנה.
> תהילים מז ג: כי-יהוה עליון נורא;    מלך גדול על-כל-הארץ.
> תהילים מז ד: ידבר עמים תחתינו;    ולאמים תחת רגלינו.
> תהילים מז ה: יבחר-לנו את-נחלתנו;    את גאון יעקב אשר-אהב סלה.
> תהילים מז ו: עלה אלהים בתרועה;    יהוה בקול שופר.
> תהילים מז ז: זמרו אלהים זמרו;    זמרו למלכנו זמרו.
> תהילים מז ח: כי מלך כל-הארץ אלהים    זמרו משכיל.
> תהילים מז ט: מלך אלהים על-גוים;    אלהים ישב על-כסא קדשו.
> תהילים מז י: נדיבי עמים נאספו    עם אלהי אברהם:    כי לאלהים מגני-ארץ    מאד נעלה.
> תהילים מח א: שיר מזמור לבני-קרח.
> תהילים מח ב: גדול יהוה ומהלל מאד    בעיר אלהינו הר-קדשו.
> תהילים מח ג: יפה נוף    משוש כל-הארץ:    הר-ציון ירכתי צפון;    קרית מלך רב.
> תהילים מח ד: אלהים בארמנותיה    נודע למשגב.
> תהילים מח ה: כי-הנה המלכים נועדו;    עברו יחדו.
> תהילים מח ו: המה ראו כן תמהו;    נבהלו נחפזו.
> תהילים מח ז: רעדה אחזתם שם;    חיל כיולדה.
> תהילים מח ח: ברוח קדים    תשבר אניות תרשיש.
> תהילים מח ט: כאשר שמענו    כן ראינו     בעיר-יהוה צבאות    בעיר אלהינו:    אלהים יכוננה עד-עולם    סלה.
> תהילים מח י: דמינו אלהים חסדך    בקרב היכלך.
> תהילים מח יא: כשמך אלהים    כן תהלתך על-קצוי-ארץ;    צדק    מלאה ימינך.
> תהילים מח יב: ישמח הר ציון תגלנה בנות יהודה:    למען משפטיך.
> תהילים מח יג: סבו ציון והקיפוה;    ספרו מגדליה.
> תהילים מח יד: שיתו לבכם לחילה פסגו ארמנותיה:    למען תספרו לדור אחרון.
> תהילים מח טו: כי זה אלהים אלהינו עולם ועד;    הוא ינהגנו על-מות.
> תהילים מט א: למנצח לבני-קרח מזמור.
> תהילים מט ב: שמעו-זאת כל-העמים;    האזינו כל-ישבי חלד.
> תהילים מט ג: גם-בני אדם גם-בני-איש    יחד עשיר ואביון.
> תהילים מט ד: פי ידבר חכמות;    והגות לבי תבונות.
> תהילים מט ה: אטה למשל אזני;    אפתח בכנור חידתי.
> תהילים מט ו: למה אירא בימי רע    עון עקבי יסובני.
> תהילים מט ז: הבטחים על-חילם;    וברב עשרם יתהללו.
> תהילים מט ח: אח לא פדה יפדה איש;    לא-יתן לאלהים כפרו.
> תהילים מט ט: ויקר פדיון נפשם;    וחדל לעולם.
> תהילים מט י: ויחי-עוד לנצח;    לא יראה השחת.
> תהילים מט יא: כי יראה חכמים ימותו    יחד כסיל ובער יאבדו;    ועזבו לאחרים    חילם.
> תהילים מט יב: קרבם בתימו לעולם    משכנתם לדור ודר;    קראו בשמותם    עלי אדמות.
> תהילים מט יג: ואדם ביקר בל-ילין;    נמשל כבהמות נדמו.
> תהילים מט יד: זה דרכם כסל למו;    ואחריהם בפיהם ירצו סלה.
> תהילים מט טו: כצאן לשאול שתו    מות ירעם:    וירדו בם ישרים לבקר וצירם (וצורם) לבלות שאול;    מזבל לו.
> תהילים מט טז: אך-אלהים יפדה נפשי מיד-שאול:    כי יקחני סלה.
> תהילים מט יז: אל-תירא כי-יעשר איש:    כי-ירבה כבוד ביתו.
> תהילים מט יח: כי לא במותו יקח הכל;    לא-ירד אחריו כבודו.
> תהילים מט יט: כי-נפשו בחייו יברך;    ויודך כי-תיטיב לך.
> תהילים מט כ: תבוא עד-דור אבותיו;    עד-נצח לא יראו-אור.
> תהילים מט כא: אדם ביקר ולא יבין;    נמשל כבהמות נדמו.
> תהילים נ א: מזמור לאסף:    אל אלהים יהוה    דבר ויקרא-ארץ;    ממזרח-שמש    עד-מבאו.
> תהילים נ ב: מציון מכלל-יפי    אלהים הופיע.
> תהילים נ ג: יבא אלהינו    ואל-יחרש:    אש-לפניו תאכל;    וסביביו נשערה מאד.
> תהילים נ ד: יקרא אל-השמים מעל;    ואל-הארץ לדין עמו.
> תהילים נ ה: אספו-לי חסידי    כרתי בריתי עלי-זבח.
> תהילים נ ו: ויגידו שמים צדקו:    כי-אלהים שפט הוא סלה.
> תהילים נ ז: שמעה עמי ואדברה    ישראל ואעידה בך:    אלהים אלהיך    אנכי.
> תהילים נ ח: לא על-זבחיך אוכיחך;    ועולתיך לנגדי תמיד.
> תהילים נ ט: לא-אקח מביתך פר;    ממכלאתיך עתודים.
> תהילים נ י: כי-לי כל-חיתו-יער;    בהמות בהררי-אלף.
> תהילים נ יא: ידעתי כל-עוף הרים;    וזיז שדי עמדי.
> תהילים נ יב: אם-ארעב לא-אמר לך:    כי-לי תבל ומלאה.
> תהילים נ יג: האוכל בשר אבירים;    ודם עתודים אשתה.
> תהילים נ יד: זבח לאלהים תודה;    ושלם לעליון נדריך.
> תהילים נ טו: וקראני ביום צרה;    אחלצך ותכבדני.
> תהילים נ טז: ולרשע אמר אלהים מה-לך לספר חקי;    ותשא בריתי עלי-פיך.
> תהילים נ יז: ואתה שנאת מוסר;    ותשלך דברי אחריך.
> תהילים נ יח: אם-ראית גנב ותרץ עמו;    ועם מנאפים חלקך.
> תהילים נ יט: פיך שלחת ברעה;    ולשונך תצמיד מרמה.
> תהילים נ כ: תשב באחיך תדבר;    בבן-אמך תתן-דפי.
> תהילים נ כא: אלה עשית והחרשתי    דמית היות-אהיה כמוך;    אוכיחך ואערכה    לעיניך.
> תהילים נ כב: בינו-נא זאת שכחי אלוה:    פן-אטרף ואין מציל.
> תהילים נ כג: זבח תודה יכבדנני:    ושם דרך אראנו בישע אלהים.
> תהילים נא א: למנצח מזמור לדוד.
> תהילים נא ב: בבוא-אליו נתן הנביא    כאשר-בא אל-בת-שבע.
> תהילים נא ג: חנני אלהים כחסדך;    כרב רחמיך מחה פשעי.
> תהילים נא ד: הרבה (הרב) כבסני מעוני;    ומחטאתי טהרני.
> תהילים נא ה: כי-פשעי אני אדע;    וחטאתי נגדי תמיד.
> תהילים נא ו: לך לבדך חטאתי    והרע בעיניך עשיתי:    למען תצדק בדברך    תזכה בשפטך.
> תהילים נא ז: הן-בעוון חוללתי;    ובחטא יחמתני אמי.
> תהילים נא ח: הן-אמת חפצת בטחות;    ובסתם חכמה תודיעני.
> תהילים נא ט: תחטאני באזוב ואטהר;    תכבסני ומשלג אלבין.
> תהילים נא י: תשמיעני ששון ושמחה;    תגלנה עצמות דכית.
> תהילים נא יא: הסתר פניך מחטאי;    וכל-עונתי מחה.
> תהילים נא יב: לב טהור ברא-לי אלהים;    ורוח נכון חדש בקרבי.
> תהילים נא יג: אל-תשליכני מלפניך;    ורוח קדשך אל-תקח ממני.
> תהילים נא יד: השיבה לי ששון ישעך;    ורוח נדיבה תסמכני.
> תהילים נא טו: אלמדה פשעים דרכיך;    וחטאים אליך ישובו.
> תהילים נא טז: הצילני מדמים אלהים    אלהי תשועתי:    תרנן לשוני    צדקתך.
> תהילים נא יז: אדני שפתי תפתח;    ופי יגיד תהלתך.
> תהילים נא יח: כי לא-תחפץ זבח ואתנה;    עולה לא תרצה.
> תהילים נא יט: זבחי אלהים    רוח נשברה:    לב-נשבר ונדכה    אלהים לא תבזה.
> תהילים נא כ: היטיבה ברצונך את-ציון;    תבנה חומות ירושלם.
> תהילים נא כא: אז תחפץ זבחי-צדק    עולה וכליל;    אז יעלו על-מזבחך    פרים.
> תהילים נב א: למנצח משכיל לדוד.
> תהילים נב ב: בבוא דואג האדמי    ויגד לשאול:    ויאמר לו    בא דוד אל-בית אחימלך.
> תהילים נב ג: מה-תתהלל ברעה הגבור;    חסד אל כל-היום.
> תהילים נב ד: הוות תחשב לשונך;    כתער מלטש עשה רמיה.
> תהילים נב ה: אהבת רע מטוב;    שקר מדבר צדק סלה.
> תהילים נב ו: אהבת כל-דברי-בלע;    לשון מרמה.
> תהילים נב ז: גם-אל    יתצך לנצח:    יחתך ויסחך מאהל;    ושרשך מארץ חיים סלה.
> תהילים נב ח: ויראו צדיקים וייראו; ועליו ישחקו.
> תהילים נב ט: הנה הגבר    לא ישים אלהים מעוזו:    ויבטח ברב עשרו;    יעז בהותו.
> תהילים נב י: ואני כזית רענן    בבית אלהים;    בטחתי בחסד-אלהים    עולם ועד.
> תהילים נב יא: אודך לעולם כי עשית;    ואקוה שמך כי-טוב נגד חסידיך.
> תהילים נג א: למנצח על-מחלת משכיל לדוד.
> תהילים נג ב: אמר נבל בלבו    אין אלהים;    השחיתו והתעיבו עול    אין עשה-טוב.
> תהילים נג ג: אלהים    משמים השקיף על-בני-אדם:    לראות היש משכיל    דרש את-אלהים.
> תהילים נג ד: כלו סג יחדו נאלחו:    אין עשה-טוב; אין גם-אחד.
> תהילים נג ה: הלא ידעו פעלי-און:    אכלי עמי אכלו לחם; אלהים לא קראו.
> תהילים נג ו: שם פחדו פחד    לא-היה-פחד:    כי-אלהים פזר עצמות חנך;    הבשתה כי-אלהים מאסם.
> תהילים נג ז: מי יתן מציון    ישעות ישראל:    בשוב אלהים שבות עמו;    יגל יעקב ישמח ישראל.
> תהילים נד א: למנצח בנגינת משכיל לדוד.
> תהילים נד ב: בבא הזיפים ויאמרו לשאול:    הלא דוד מסתתר עמנו.
> תהילים נד ג: אלהים בשמך הושיעני;    ובגבורתך תדינני.
> תהילים נד ד: אלהים שמע תפלתי;    האזינה לאמרי-פי.
> תהילים נד ה: כי זרים קמו עלי    ועריצים בקשו נפשי;    לא שמו אלהים לנגדם    סלה.
> תהילים נד ו: הנה אלהים עזר לי;    אדני בסמכי נפשי.
> תהילים נד ז: ישוב (ישיב) הרע לשררי;    באמתך הצמיתם.
> תהילים נד ח: בנדבה אזבחה-לך;    אודה שמך יהוה כי-טוב.
> תהילים נד ט: כי מכל-צרה הצילני;    ובאיבי ראתה עיני.
> תהילים נה א: למנצח בנגינת משכיל לדוד.
> תהילים נה ב: האזינה אלהים תפלתי;    ואל-תתעלם מתחנתי.
> תהילים נה ג: הקשיבה לי וענני;    אריד בשיחי ואהימה.
> תהילים נה ד: מקול אויב מפני עקת רשע:    כי-ימיטו עלי און ובאף ישטמוני.
> תהילים נה ה: לבי יחיל בקרבי;    ואימות מות נפלו עלי.
> תהילים נה ו: יראה ורעד יבא בי;    ותכסני פלצות.
> תהילים נה ז: ואמר מי-יתן-לי אבר כיונה:    אעופה ואשכנה.
> תהילים נה ח: הנה ארחיק נדד;    אלין במדבר סלה.
> תהילים נה ט: אחישה מפלט לי    מרוח סעה מסער.
> תהילים נה י: בלע אדני פלג לשונם:    כי-ראיתי חמס וריב בעיר.
> תהילים נה יא: יומם ולילה יסובבה על-חומתיה;    ואון ועמל בקרבה.
> תהילים נה יב: הוות בקרבה;    ולא-ימיש מרחבה תך ומרמה.
> תהילים נה יג: כי לא-אויב יחרפני    ואשא:    לא-משנאי עלי הגדיל;    ואסתר ממנו.
> תהילים נה יד: ואתה אנוש כערכי;    אלופי ומידעי.
> תהילים נה טו: אשר יחדו נמתיק סוד;    בבית אלהים נהלך ברגש.
> תהילים נה טז: ישימות (ישי מות) עלימו ירדו שאול חיים:    כי-רעות במגורם בקרבם.
> תהילים נה יז: אני אל-אלהים אקרא;    ויהוה יושיעני.
> תהילים נה יח: ערב ובקר וצהרים אשיחה ואהמה;    וישמע קולי.
> תהילים נה יט: פדה בשלום נפשי מקרב-לי:    כי-ברבים היו עמדי.
> תהילים נה כ: ישמע אל ויענם    וישב קדם סלה:    אשר אין חליפות למו;    ולא יראו אלהים.
> תהילים נה כא: שלח ידיו בשלמיו;    חלל בריתו.
> תהילים נה כב: חלקו מחמאת פיו    וקרב-לבו:    רכו דבריו משמן;    והמה פתחות.
> תהילים נה כג: השלך על-יהוה יהבך    והוא יכלכלך:    לא-יתן לעולם מוט    לצדיק.
> תהילים נה כד: ואתה אלהים    תורדם לבאר שחת     אנשי דמים ומרמה    לא-יחצו ימיהם;    ואני    אבטח-בך.
> תהילים נו א: למנצח על-יונת אלם רחקים    לדוד מכתם:    באחז אותו פלשתים    בגת.
> תהילים נו ב: חנני אלהים כי-שאפני אנוש;    כל-היום לחם ילחצני.
> תהילים נו ג: שאפו שוררי כל-היום:    כי-רבים לחמים לי מרום.
> תהילים נו ד: יום אירא    אני אליך אבטח.
> תהילים נו ה: באלהים    אהלל דברו:    באלהים בטחתי לא אירא;    מה-יעשה בשר לי.
> תהילים נו ו: כל-היום דברי יעצבו;    עלי כל-מחשבתם לרע.
> תהילים נו ז: יגורו יצפינו (יצפונו) המה עקבי ישמרו:    כאשר קוו נפשי.
> תהילים נו ח: על-און פלט-למו;    באף עמים הורד אלהים.
> תהילים נו ט: נדי ספרתה-אתה:    שימה דמעתי בנאדך; הלא בספרתך.
> תהילים נו י: אז ישובו אויבי אחור ביום אקרא;    זה-ידעתי כי-אלהים לי.
> תהילים נו יא: באלהים אהלל דבר;    ביהוה אהלל דבר.
> תהילים נו יב: באלהים בטחתי לא אירא;    מה-יעשה אדם לי.
> תהילים נו יג: עלי אלהים נדריך;    אשלם תודת לך.
> תהילים נו יד: כי הצלת נפשי ממות    הלא רגלי מדחי:    להתהלך לפני אלהים    באור החיים.
> תהילים נז א: למנצח אל-תשחת לדוד מכתם    בברחו מפני-שאול במערה.
> תהילים נז ב: חנני אלהים חנני    כי בך חסיה נפשי:    ובצל-כנפיך אחסה    עד יעבר הוות.
> תהילים נז ג: אקרא לאלהים עליון;    לאל גמר עלי.
> תהילים נז ד: ישלח משמים ויושיעני    חרף שאפי סלה;    ישלח אלהים    חסדו ואמתו.
> תהילים נז ה: נפשי בתוך לבאם    אשכבה להטים:    בני-אדם שניהם חנית וחצים;    ולשונם חרב חדה.
> תהילים נז ו: רומה על-השמים אלהים;    על כל-הארץ כבודך.
> תהילים נז ז: רשת הכינו לפעמי    כפף נפשי:    כרו לפני שיחה;    נפלו בתוכה סלה.
> תהילים נז ח: נכון לבי אלהים נכון לבי;    אשירה ואזמרה.
> תהילים נז ט: עורה כבודי עורה הנבל וכנור;    אעירה שחר.
> תהילים נז י: אודך בעמים אדני;    אזמרך בלאמים.
> תהילים נז יא: כי-גדל עד-שמים חסדך;    ועד-שחקים אמתך.
> תהילים נז יב: רומה על-שמים אלהים;    על כל-הארץ כבודך.
> תהילים נח א: למנצח אל-תשחת לדוד מכתם.
> תהילים נח ב: האמנם אלם צדק תדברון;    מישרים תשפטו בני אדם.
> תהילים נח ג: אף-בלב עולת תפעלון:    בארץ חמס ידיכם תפלסון.
> תהילים נח ד: זרו רשעים מרחם;    תעו מבטן דברי כזב.
> תהילים נח ה: חמת-למו כדמות חמת-נחש;    כמו-פתן חרש יאטם אזנו.
> תהילים נח ו: אשר לא-ישמע לקול מלחשים;    חובר חברים מחכם.
> תהילים נח ז: אלהים הרס שנימו בפימו;    מלתעות כפירים נתץ יהוה.
> תהילים נח ח: ימאסו כמו-מים    יתהלכו-למו;    ידרך חצו    כמו יתמללו.
> תהילים נח ט: כמו שבלול תמס יהלך;    נפל אשת בל-חזו שמש.
> תהילים נח י: בטרם יבינו סירתכם אטד;    כמו-חי כמו-חרון ישערנו.
> תהילים נח יא: ישמח צדיק כי-חזה נקם;    פעמיו ירחץ בדם הרשע.
> תהילים נח יב: ויאמר אדם אך-פרי לצדיק;    אך יש-אלהים שפטים בארץ.
> תהילים נט א: למנצח אל-תשחת לדוד מכתם:    בשלח שאול;    וישמרו את-הבית    להמיתו.
> תהילים נט ב: הצילני מאיבי אלהי;    ממתקוממי תשגבני.
> תהילים נט ג: הצילני מפעלי און;    ומאנשי דמים הושיעני.
> תהילים נט ד: כי הנה ארבו לנפשי    יגורו עלי עזים;    לא-פשעי ולא-חטאתי    יהוה.
> תהילים נט ה: בלי-עון ירצון ויכוננו;    עורה לקראתי וראה.
> תהילים נט ו: ואתה יהוה-אלהים צבאות אלהי ישראל    הקיצה לפקד כל-הגוים;    אל-תחן כל-בגדי און    סלה.
> תהילים נט ז: ישובו לערב יהמו ככלב;    ויסובבו עיר.
> תהילים נט ח: הנה יביעון בפיהם חרבות בשפתותיהם:    כי-מי שמע.
> תהילים נט ט: ואתה יהוה תשחק-למו;    תלעג לכל-גוים.
> תהילים נט י: עזו אליך אשמרה:    כי-אלהים משגבי.
> תהילים נט יא: אלהי חסדו (חסדי) יקדמני;    אלהים יראני בשררי.
> תהילים נט יב: אל-תהרגם פן ישכחו עמי הניעמו בחילך והורידמו:    מגננו אדני.
> תהילים נט יג: חטאת-פימו    דבר-שפתימו:    וילכדו בגאונם;    ומאלה ומכחש יספרו.
> תהילים נט יד: כלה בחמה    כלה ואינמו:    וידעו כי-אלהים משל ביעקב;    לאפסי הארץ סלה.
> תהילים נט טו: וישבו לערב יהמו ככלב;    ויסובבו עיר.
> תהילים נט טז: המה ינועון (יניעון) לאכל    אם-לא ישבעו וילינו.
> תהילים נט יז: ואני אשיר עזך    וארנן לבקר חסדך:    כי-היית משגב לי;    ומנוס ביום צר-לי.
> תהילים נט יח: עזי אליך אזמרה:    כי-אלהים משגבי אלהי חסדי.
> תהילים ס א: למנצח על-שושן עדות;    מכתם לדוד ללמד.
> תהילים ס ב: בהצותו את ארם נהרים    ואת-ארם צובה:    וישב יואב ויך את-אדום בגיא-מלח    שנים עשר אלף.
> תהילים ס ג: אלהים זנחתנו פרצתנו;    אנפת תשובב לנו.
> תהילים ס ד: הרעשתה ארץ פצמתה;    רפה שבריה כי-מטה.
> תהילים ס ה: הראית עמך קשה;    השקיתנו יין תרעלה.
> תהילים ס ו: נתתה ליראיך נס להתנוסס    מפני קשט סלה.
> תהילים ס ז: למען יחלצון ידידיך;    הושיעה ימינך ועננו (וענני).
> תהילים ס ח: אלהים דבר בקדשו אעלזה:    אחלקה שכם; ועמק סכות אמדד.
> תהילים ס ט: לי גלעד ולי מנשה ואפרים מעוז ראשי;    יהודה מחקקי.
> תהילים ס י: מואב סיר רחצי על-אדום אשליך נעלי;    עלי פלשת התרועעי.
> תהילים ס יא: מי יבלני עיר מצור;    מי נחני עד-אדום.
> תהילים ס יב: הלא-אתה אלהים זנחתנו;    ולא-תצא אלהים בצבאותינו.
> תהילים ס יג: הבה-לנו עזרת מצר;    ושוא תשועת אדם.
> תהילים ס יד: באלהים נעשה-חיל;    והוא יבוס צרינו.
> תהילים סא א: למנצח על-נגינת לדוד.
> תהילים סא ב: שמעה אלהים רנתי;    הקשיבה תפלתי.
> תהילים סא ג: מקצה הארץ אליך אקרא    בעטף לבי;    בצור-ירום ממני    תנחני.
> תהילים סא ד: כי-היית מחסה לי;    מגדל-עז מפני אויב.
> תהילים סא ה: אגורה באהלך עולמים;    אחסה בסתר כנפיך סלה.
> תהילים סא ו: כי-אתה אלהים שמעת לנדרי;    נתת ירשת יראי שמך.
> תהילים סא ז: ימים על-ימי-מלך תוסיף;    שנותיו כמו-דר ודר.
> תהילים סא ח: ישב עולם לפני אלהים;    חסד ואמת מן ינצרהו.
> תהילים סא ט: כן אזמרה שמך לעד    לשלמי נדרי יום יום.
> תהילים סב א: למנצח על-ידותון    מזמור לדוד.
> תהילים סב ב: אך אל-אלהים דומיה נפשי;    ממנו ישועתי.
> תהילים סב ג: אך-הוא צורי וישועתי;    משגבי לא-אמוט רבה.
> תהילים סב ד: עד-אנה תהותתו על-איש    תרצחו כלכם:    כקיר נטוי;    גדר הדחויה.
> תהילים סב ה: אך משאתו יעצו להדיח    ירצו כזב:    בפיו יברכו;    ובקרבם יקללו-סלה.
> תהילים סב ו: אך לאלהים דומי נפשי:    כי-ממנו תקותי.
> תהילים סב ז: אך-הוא צורי וישועתי;    משגבי לא אמוט.
> תהילים סב ח: על-אלהים ישעי וכבודי;    צור-עזי מחסי באלהים.
> תהילים סב ט: בטחו בו בכל-עת עם    שפכו-לפניו לבבכם;    אלהים מחסה-לנו    סלה.
> תהילים סב י: אך הבל בני-אדם    כזב בני-איש:    במאזנים לעלות;    המה מהבל יחד.
> תהילים סב יא: אל-תבטחו בעשק    ובגזל אל-תהבלו:    חיל כי-ינוב    אל-תשיתו לב.
> תהילים סב יב: אחת דבר אלהים שתים-זו שמעתי:    כי עז לאלהים.
> תהילים סב יג: ולך-אדני חסד:    כי-אתה תשלם לאיש כמעשהו.
> תהילים סג א: מזמור לדוד;    בהיותו במדבר יהודה.
> תהילים סג ב: אלהים אלי אתה    אשחרך:    צמאה לך נפשי    כמה לך בשרי;    בארץ-ציה ועיף    בלי-מים.
> תהילים סג ג: כן בקדש חזיתך    לראות עזך וכבודך.
> תהילים סג ד: כי-טוב חסדך מחיים;    שפתי ישבחונך.
> תהילים סג ה: כן אברכך בחיי;    בשמך אשא כפי.
> תהילים סג ו: כמו חלב ודשן תשבע נפשי;    ושפתי רננות יהלל-פי.
> תהילים סג ז: אם-זכרתיך על-יצועי    באשמרות אהגה-בך.
> תהילים סג ח: כי-היית עזרתה לי;    ובצל כנפיך ארנן.
> תהילים סג ט: דבקה נפשי אחריך;    בי תמכה ימינך.
> תהילים סג י: והמה לשואה יבקשו נפשי;    יבאו בתחתיות הארץ.
> תהילים סג יא: יגירהו על-ידי-חרב;    מנת שעלים יהיו.
> תהילים סג יב: והמלך    ישמח באלהים:    יתהלל כל-הנשבע בו:    כי יסכר פי דוברי-שקר.
> תהילים סד א: למנצח מזמור לדוד.
> תהילים סד ב: שמע-אלהים קולי בשיחי;    מפחד אויב תצר חיי.
> תהילים סד ג: תסתירני מסוד מרעים;    מרגשת פעלי און.
> תהילים סד ד: אשר שננו כחרב לשונם;    דרכו חצם דבר מר.
> תהילים סד ה: לירת במסתרים תם;    פתאם ירהו ולא ייראו.
> תהילים סד ו: יחזקו-למו דבר רע    יספרו לטמון מוקשים;    אמרו    מי יראה-למו.
> תהילים סד ז: יחפשו עולת    תמנו חפש מחפש;    וקרב איש    ולב עמק.
> תהילים סד ח: וירם אלהים:    חץ פתאום היו מכותם.
> תהילים סד ט: ויכשילוהו עלימו לשונם;    יתנדדו כל-ראה בם.
> תהילים סד י: וייראו כל-אדם:    ויגידו פעל אלהים; ומעשהו השכילו.
> תהילים סד יא: ישמח צדיק ביהוה וחסה בו;    ויתהללו כל-ישרי-לב.
> תהילים סה א: למנצח מזמור לדוד שיר.
> תהילים סה ב: לך דמיה תהלה אלהים בציון;    ולך ישלם-נדר.
> תהילים סה ג: שמע תפלה    עדיך כל-בשר יבאו.
> תהילים סה ד: דברי עונת גברו מני;    פשעינו אתה תכפרם.
> תהילים סה ה: אשרי תבחר ותקרב    ישכן חצריך:    נשבעה בטוב ביתך;    קדש היכלך.
> תהילים סה ו: נוראות בצדק תעננו    אלהי ישענו;    מבטח כל-קצוי-ארץ    וים רחקים.
> תהילים סה ז: מכין הרים בכחו;    נאזר בגבורה.
> תהילים סה ח: משביח שאון ימים שאון גליהם;    והמון לאמים.
> תהילים סה ט: וייראו ישבי קצות מאותתיך;    מוצאי בקר וערב תרנין.
> תהילים סה י: פקדת הארץ ותשקקה רבת תעשרנה    פלג אלהים מלא מים;    תכין דגנם    כי-כן תכינה.
> תהילים סה יא: תלמיה רוה נחת גדודה;    ברביבים תמגגנה צמחה תברך.
> תהילים סה יב: עטרת שנת טובתך;    ומעגליך ירעפון דשן.
> תהילים סה יג: ירעפו נאות מדבר;    וגיל גבעות תחגרנה.
> תהילים סה יד: לבשו כרים הצאן    ועמקים יעטפו-בר;    יתרועעו    אף-ישירו.
> תהילים סו א: למנצח שיר מזמור:    הריעו לאלהים כל-הארץ.
> תהילים סו ב: זמרו כבוד-שמו;    שימו כבוד תהלתו.
> תהילים סו ג: אמרו לאלהים מה-נורא מעשיך;    ברב עזך יכחשו לך איביך.
> תהילים סו ד: כל-הארץ ישתחוו לך ויזמרו-לך;    יזמרו שמך סלה.
> תהילים סו ה: לכו וראו מפעלות אלהים;    נורא עלילה על-בני אדם.
> תהילים סו ו: הפך ים ליבשה בנהר יעברו ברגל;    שם נשמחה-בו.
> תהילים סו ז: משל בגבורתו עולם    עיניו בגוים תצפינה;    הסוררים    אל-ירימו (ירומו) למו סלה.
> תהילים סו ח: ברכו עמים אלהינו;    והשמיעו קול תהלתו.
> תהילים סו ט: השם נפשנו בחיים;    ולא-נתן למוט רגלנו.
> תהילים סו י: כי-בחנתנו אלהים;    צרפתנו כצרף-כסף.
> תהילים סו יא: הבאתנו במצודה;    שמת מועקה במתנינו.
> תהילים סו יב: הרכבת אנוש לראשנו:    באנו-באש ובמים; ותוציאנו לרויה.
> תהילים סו יג: אבוא ביתך בעולות;    אשלם לך נדרי.
> תהילים סו יד: אשר-פצו שפתי;    ודבר-פי בצר-לי.
> תהילים סו טו: עלות מיחים אעלה-לך    עם-קטרת אילים;    אעשה בקר עם-עתודים    סלה.
> תהילים סו טז: לכו-שמעו ואספרה כל-יראי אלהים:    אשר עשה לנפשי.
> תהילים סו יז: אליו פי-קראתי;    ורומם תחת לשוני.
> תהילים סו יח: און אם-ראיתי בלבי    לא ישמע אדני.
> תהילים סו יט: אכן שמע אלהים;    הקשיב בקול תפלתי.
> תהילים סו כ: ברוך אלהים    אשר לא-הסיר תפלתי וחסדו מאתי.
> תהילים סז א: למנצח בנגינת מזמור שיר.
> תהילים סז ב: אלהים יחננו ויברכנו;    יאר פניו אתנו סלה.
> תהילים סז ג: לדעת בארץ דרכך;    בכל-גוים ישועתך.
> תהילים סז ד: יודוך עמים אלהים:    יודוך עמים כלם.
> תהילים סז ה: ישמחו וירננו    לאמים:    כי-תשפט עמים מישר;    ולאמים בארץ תנחם סלה.
> תהילים סז ו: יודוך עמים אלהים:    יודוך עמים כלם.
> תהילים סז ז: ארץ נתנה יבולה;    יברכנו אלהים אלהינו.
> תהילים סז ח: יברכנו אלהים;    וייראו אותו כל-אפסי-ארץ.
> תהילים סח א: למנצח לדוד מזמור שיר.
> תהילים סח ב: יקום אלהים יפוצו אויביו;    וינוסו משנאיו מפניו.
> תהילים סח ג: כהנדף עשן    תנדף:    כהמס דונג מפני-אש    יאבדו רשעים מפני אלהים.
> תהילים סח ד: וצדיקים ישמחו יעלצו לפני אלהים;    וישישו בשמחה.
> תהילים סח ה: שירו לאלהים    זמרו שמו:    סלו לרכב בערבות ביה שמו;    ועלזו לפניו.
> תהילים סח ו: אבי יתומים ודין אלמנות    אלהים במעון קדשו.
> תהילים סח ז: אלהים מושיב יחידים ביתה    מוציא אסירים בכושרות;    אך סוררים    שכנו צחיחה.
> תהילים סח ח: אלהים בצאתך לפני עמך;    בצעדך בישימון סלה.
> תהילים סח ט: ארץ רעשה אף-שמים נטפו    מפני אלהים:    זה סיני    מפני אלהים אלהי ישראל.
> תהילים סח י: גשם נדבות תניף אלהים;    נחלתך ונלאה אתה כוננתה.
> תהילים סח יא: חיתך ישבו-בה;    תכין בטובתך לעני אלהים.
> תהילים סח יב: אדני יתן-אמר;    המבשרות צבא רב.
> תהילים סח יג: מלכי צבאות ידדון ידדון;    ונות-בית תחלק שלל.
> תהילים סח יד: אם-תשכבון    בין שפתים:    כנפי יונה נחפה בכסף;    ואברותיה בירקרק חרוץ.
> תהילים סח טו: בפרש שדי מלכים בה    תשלג בצלמון.
> תהילים סח טז: הר-אלהים הר-בשן:    הר גבננים הר-בשן.
> תהילים סח יז: למה תרצדון    הרים גבננים:    ההר חמד אלהים לשבתו;    אף-יהוה ישכן לנצח.
> תהילים סח יח: רכב אלהים רבתים אלפי שנאן;    אדני בם סיני בקדש.
> תהילים סח יט: עלית למרום שבית שבי    לקחת מתנות באדם;    ואף סוררים    לשכן יה אלהים.
> תהילים סח כ: ברוך אדני יום יום:    יעמס-לנו האל ישועתנו סלה.
> תהילים סח כא: האל לנו אל למושעות:    וליהוה אדני למות תצאות.
> תהילים סח כב: אך-אלהים ימחץ ראש איביו:    קדקד שער מתהלך באשמיו.
> תהילים סח כג: אמר אדני מבשן אשיב;    אשיב ממצלות ים.
> תהילים סח כד: למען תמחץ רגלך בדם:    לשון כלביך מאיבים מנהו.
> תהילים סח כה: ראו הליכותיך אלהים;    הליכות אלי מלכי בקדש.
> תהילים סח כו: קדמו שרים אחר נגנים;    בתוך עלמות תופפות.
> תהילים סח כז: במקהלות ברכו אלהים;    אדני ממקור ישראל.
> תהילים סח כח: שם בנימן צעיר רדם שרי יהודה רגמתם;    שרי זבלון שרי נפתלי.
> תהילים סח כט: צוה אלהיך עזך:    עוזה אלהים זו פעלת לנו.
> תהילים סח ל: מהיכלך על-ירושלם    לך יובילו מלכים שי.
> תהילים סח לא: גער חית קנה עדת אבירים בעגלי עמים    מתרפס ברצי-כסף;    בזר עמים    קרבות יחפצו.
> תהילים סח לב: יאתיו חשמנים מני מצרים;    כוש תריץ ידיו לאלהים.
> תהילים סח לג: ממלכות הארץ שירו לאלהים;    זמרו אדני סלה.
> תהילים סח לד: לרכב בשמי שמי-קדם    הן יתן בקולו קול עז.
> תהילים סח לה: תנו עז לאלהים:    על-ישראל גאותו; ועזו בשחקים.
> תהילים סח לו: נורא אלהים    ממקדשיך:    אל ישראל    הוא נתן עז ותעצמות לעם;    ברוך אלהים.
> תהילים סט א: למנצח על-שושנים לדוד.
> תהילים סט ב: הושיעני אלהים    כי באו מים עד-נפש.
> תהילים סט ג: טבעתי ביון מצולה    ואין מעמד;    באתי במעמקי-מים    ושבלת שטפתני.
> תהילים סט ד: יגעתי בקראי נחר גרוני:    כלו עיני מיחל לאלהי.
> תהילים סט ה: רבו משערות ראשי    שנאי חנם:    עצמו מצמיתי איבי שקר    אשר לא-גזלתי אז אשיב.
> תהילים סט ו: אלהים אתה ידעת לאולתי;    ואשמותי ממך לא-נכחדו.
> תהילים סט ז: אל-יבשו בי קויך    אדני יהוה צבאות:    אל-יכלמו בי מבקשיך    אלהי ישראל.
> תהילים סט ח: כי-עליך נשאתי חרפה;    כסתה כלמה פני.
> תהילים סט ט: מוזר הייתי לאחי;    ונכרי לבני אמי.
> תהילים סט י: כי-קנאת ביתך אכלתני;    וחרפות חורפיך נפלו עלי.
> תהילים סט יא: ואבכה בצום נפשי;    ותהי לחרפות לי.
> תהילים סט יב: ואתנה לבושי שק;    ואהי להם למשל.
> תהילים סט יג: ישיחו בי ישבי שער;    ונגינות שותי שכר.
> תהילים סט יד: ואני תפלתי-לך יהוה עת רצון    אלהים ברב-חסדך;    ענני    באמת ישעך.
> תהילים סט טו: הצילני מטיט ואל-אטבעה;    אנצלה משנאי וממעמקי מים.
> תהילים סט טז: אל-תשטפני שבלת מים    ואל-תבלעני מצולה;    ואל-תאטר-עלי באר    פיה.
> תהילים סט יז: ענני יהוה כי-טוב חסדך;    כרב רחמיך פנה אלי.
> תהילים סט יח: ואל-תסתר פניך מעבדך:    כי-צר-לי מהר ענני.
> תהילים סט יט: קרבה אל-נפשי גאלה;    למען איבי פדני.
> תהילים סט כ: אתה ידעת חרפתי ובשתי וכלמתי;    נגדך כל-צוררי.
> תהילים סט כא: חרפה שברה לבי    ואנושה:    ואקוה לנוד ואין;    ולמנחמים ולא מצאתי.
> תהילים סט כב: ויתנו בברותי ראש;    ולצמאי ישקוני חמץ.
> תהילים סט כג: יהי-שלחנם לפניהם לפח;    ולשלומים למוקש.
> תהילים סט כד: תחשכנה עיניהם מראות;    ומתניהם תמיד המעד.
> תהילים סט כה: שפך-עליהם זעמך;    וחרון אפך ישיגם.
> תהילים סט כו: תהי-טירתם נשמה;    באהליהם אל-יהי ישב.
> תהילים סט כז: כי-אתה אשר-הכית רדפו;    ואל-מכאוב חלליך יספרו.
> תהילים סט כח: תנה-עון על-עונם;    ואל-יבאו בצדקתך.
> תהילים סט כט: ימחו מספר חיים;    ועם צדיקים אל-יכתבו.
> תהילים סט ל: ואני עני וכואב;    ישועתך אלהים תשגבני.
> תהילים סט לא: אהללה שם-אלהים בשיר;    ואגדלנו בתודה.
> תהילים סט לב: ותיטב ליהוה משור פר;    מקרן מפריס.
> תהילים סט לג: ראו ענוים ישמחו;    דרשי אלהים ויחי לבבכם.
> תהילים סט לד: כי-שמע אל-אביונים יהוה;    ואת-אסיריו לא בזה.
> תהילים סט לה: יהללוהו שמים וארץ;    ימים וכל-רמש בם.
> תהילים סט לו: כי אלהים יושיע ציון ויבנה ערי יהודה;    וישבו שם וירשוה.
> תהילים סט לז: וזרע עבדיו ינחלוה;    ואהבי שמו ישכנו-בה.
> תהילים ע א: למנצח לדוד להזכיר.
> תהילים ע ב: אלהים להצילני; יהוה לעזרתי חושה.
> תהילים ע ג: יבשו ויחפרו מבקשי נפשי:    יסגו אחור ויכלמו; חפצי רעתי.
> תהילים ע ד: ישובו על-עקב בשתם    האמרים האח האח.
> תהילים ע ה: ישישו וישמחו בך    כל-מבקשיך:    ויאמרו תמיד יגדל אלהים    אהבי ישועתך.
> תהילים ע ו: ואני עני ואביון    אלהים חושה-לי:    עזרי ומפלטי אתה;    יהוה אל-תאחר.
> תהילים עא א: בך-יהוה חסיתי;    אל-אבושה לעולם.
> תהילים עא ב: בצדקתך תצילני ותפלטני;    הטה-אלי אזנך והושיעני.
> תהילים עא ג: היה לי לצור מעון לבוא    תמיד צוית להושיעני:    כי-סלעי ומצודתי    אתה.
> תהילים עא ד: אלהי פלטני מיד רשע;    מכף מעול וחומץ.
> תהילים עא ה: כי-אתה תקותי;    אדני יהוה מבטחי מנעורי.
> תהילים עא ו: עליך נסמכתי מבטן ממעי אמי אתה גוזי;    בך תהלתי תמיד.
> תהילים עא ז: כמופת הייתי לרבים;    ואתה מחסי-עז.
> תהילים עא ח: ימלא פי תהלתך;    כל-היום תפארתך.
> תהילים עא ט: אל-תשליכני לעת זקנה;    ככלות כחי אל-תעזבני.
> תהילים עא י: כי-אמרו אויבי לי;    ושמרי נפשי נועצו יחדו.
> תהילים עא יא: לאמר אלהים עזבו;    רדפו ותפשוהו כי-אין מציל.
> תהילים עא יב: אלהים אל-תרחק ממני;    אלהי לעזרתי חישה (חושה).
> תהילים עא יג: יבשו יכלו שטני נפשי:    יעטו חרפה וכלמה מבקשי רעתי.
> תהילים עא יד: ואני תמיד איחל;    והוספתי על-כל-תהלתך.
> תהילים עא טו: פי יספר צדקתך כל-היום תשועתך:    כי לא ידעתי ספרות.
> תהילים עא טז: אבוא בגברות אדני יהוה;    אזכיר צדקתך לבדך.
> תהילים עא יז: אלהים למדתני מנעורי;    ועד-הנה אגיד נפלאותיך.
> תהילים עא יח: וגם עד-זקנה ושיבה    אלהים אל-תעזבני:    עד-אגיד זרועך לדור;    לכל-יבוא גבורתך.
> תהילים עא יט: וצדקתך אלהים    עד-מרום:    אשר-עשית גדלות;    אלהים מי כמוך.
> תהילים עא כ: אשר הראיתנו (הראיתני) צרות רבות    ורעות:    תשוב תחינו (תחיני);    ומתהמות הארץ תשוב תעלני.
> תהילים עא כא: תרב גדלתי;    ותסב תנחמני.
> תהילים עא כב: גם-אני אודך בכלי-נבל    אמתך אלהי:    אזמרה לך בכנור    קדוש ישראל.
> תהילים עא כג: תרננה שפתי כי אזמרה-לך;    ונפשי אשר פדית.
> תהילים עא כד: גם-לשוני    כל-היום תהגה צדקתך:    כי-בשו כי-חפרו    מבקשי רעתי.
> תהילים עב א: לשלמה:    אלהים משפטיך למלך תן; וצדקתך לבן-מלך.
> תהילים עב ב: ידין עמך בצדק;    וענייך במשפט.
> תהילים עב ג: ישאו הרים שלום לעם;    וגבעות בצדקה.
> תהילים עב ד: ישפט עניי-עם יושיע לבני אביון;    וידכא עושק.
> תהילים עב ה: ייראוך עם-שמש;    ולפני ירח דור דורים.
> תהילים עב ו: ירד כמטר על-גז;    כרביבים זרזיף ארץ.
> תהילים עב ז: יפרח-בימיו צדיק;    ורב שלום עד-בלי ירח.
> תהילים עב ח: וירד מים עד-ים;    ומנהר עד-אפסי-ארץ.
> תהילים עב ט: לפניו יכרעו ציים;    ואיביו עפר ילחכו.
> תהילים עב י: מלכי תרשיש ואיים    מנחה ישיבו;    מלכי שבא וסבא    אשכר יקריבו.
> תהילים עב יא: וישתחוו-לו כל-מלכים;    כל-גוים יעבדוהו.
> תהילים עב יב: כי-יציל אביון משוע;    ועני ואין-עזר לו.
> תהילים עב יג: יחס על-דל ואביון;    ונפשות אביונים יושיע.
> תהילים עב יד: מתוך ומחמס יגאל נפשם;    וייקר דמם בעיניו.
> תהילים עב טו: ויחי    ויתן-לו מזהב שבא:    ויתפלל בעדו תמיד;    כל-היום יברכנהו.
> תהילים עב טז: יהי פסת-בר בארץ    בראש הרים:    ירעש כלבנון פריו;    ויציצו מעיר כעשב הארץ.
> תהילים עב יז: יהי שמו לעולם    לפני-שמש ינין (ינון) שמו:    ויתברכו בו;    כל-גוים יאשרוהו.
> תהילים עב יח: ברוך יהוה אלהים אלהי ישראל:    עשה נפלאות לבדו.
> תהילים עב יט: וברוך שם כבודו    לעולם:    וימלא כבודו את-כל הארץ    אמן ואמן.
> תהילים עב כ: כלו תפלות    דוד בן-ישי.
> תהילים עג א: מזמור לאסף:    אך טוב לישראל אלהים    לברי לבב.
> תהילים עג ב: ואני כמעט נטוי (נטיו) רגלי;    כאין שפכה (שפכו) אשרי.
> תהילים עג ג: כי-קנאתי בהוללים;    שלום רשעים אראה.
> תהילים עג ד: כי אין חרצבות למותם;    ובריא אולם.
> תהילים עג ה: בעמל אנוש אינמו;    ועם-אדם לא ינגעו.
> תהילים עג ו: לכן ענקתמו גאוה;    יעטף-שית חמס למו.
> תהילים עג ז: יצא מחלב עינמו;    עברו משכיות לבב.
> תהילים עג ח: ימיקו וידברו ברע עשק;    ממרום ידברו.
> תהילים עג ט: שתו בשמים פיהם;    ולשונם תהלך בארץ.
> תהילים עג י: לכן ישיב (ישוב) עמו הלם;    ומי מלא ימצו למו.
> תהילים עג יא: ואמרו איכה ידע-אל;    ויש דעה בעליון.
> תהילים עג יב: הנה-אלה רשעים;    ושלוי עולם השגו-חיל.
> תהילים עג יג: אך-ריק זכיתי לבבי;    וארחץ בנקיון כפי.
> תהילים עג יד: ואהי נגוע כל-היום;    ותוכחתי לבקרים.
> תהילים עג טו: אם-אמרתי אספרה כמו;    הנה דור בניך בגדתי.
> תהילים עג טז: ואחשבה לדעת זאת;    עמל היא (הוא) בעיני.
> תהילים עג יז: עד-אבוא אל-מקדשי-אל;    אבינה לאחריתם.
> תהילים עג יח: אך בחלקות תשית למו;    הפלתם למשואות.
> תהילים עג יט: איך היו לשמה כרגע;    ספו תמו מן-בלהות.
> תהילים עג כ: כחלום מהקיץ    אדני בעיר צלמם תבזה.
> תהילים עג כא: כי יתחמץ לבבי;    וכליותי אשתונן.
> תהילים עג כב: ואני-בער ולא אדע;    בהמות הייתי עמך.
> תהילים עג כג: ואני תמיד עמך;    אחזת ביד-ימיני.
> תהילים עג כד: בעצתך תנחני;    ואחר כבוד תקחני.
> תהילים עג כה: מי-לי בשמים;    ועמך לא-חפצתי בארץ.
> תהילים עג כו: כלה שארי ולבבי:    צור-לבבי וחלקי אלהים לעולם.
> תהילים עג כז: כי-הנה רחקיך יאבדו;    הצמתה כל-זונה ממך.
> תהילים עג כח: ואני קרבת אלהים    לי-טוב:    שתי באדני יהוה מחסי;    לספר כל-מלאכותיך.
> תהילים עד א: משכיל לאסף:    למה אלהים זנחת לנצח;    יעשן אפך בצאן מרעיתך.
> תהילים עד ב: זכר עדתך קנית קדם    גאלת שבט נחלתך;    הר-ציון    זה שכנת בו.
> תהילים עד ג: הרימה פעמיך למשאות נצח;    כל-הרע אויב בקדש.
> תהילים עד ד: שאגו צרריך בקרב מועדך;    שמו אותתם אתות.
> תהילים עד ה: יודע כמביא למעלה;    בסבך-עץ קרדמות.
> תהילים עד ו: ועת (ועתה) פתוחיה יחד    בכשיל וכילפות יהלמון.
> תהילים עד ז: שלחו באש מקדשך;    לארץ חללו משכן-שמך.
> תהילים עד ח: אמרו בלבם נינם יחד;    שרפו כל-מועדי-אל בארץ.
> תהילים עד ט: אותתינו לא ראינו:    אין-עוד נביא; ולא-אתנו ידע עד-מה.
> תהילים עד י: עד-מתי אלהים יחרף צר;    ינאץ אויב שמך לנצח.
> תהילים עד יא: למה תשיב ידך וימינך;    מקרב חוקך (חיקך) כלה.
> תהילים עד יב: ואלהים מלכי מקדם;    פעל ישועות בקרב הארץ.
> תהילים עד יג: אתה פוררת בעזך ים;    שברת ראשי תנינים על-המים.
> תהילים עד יד: אתה רצצת ראשי לויתן;    תתננו מאכל לעם לציים.
> תהילים עד טו: אתה בקעת מעין ונחל;    אתה הובשת נהרות איתן.
> תהילים עד טז: לך יום אף-לך לילה;    אתה הכינות מאור ושמש.
> תהילים עד יז: אתה הצבת כל-גבולות ארץ;    קיץ וחרף אתה יצרתם.
> תהילים עד יח: זכר-זאת אויב חרף יהוה;    ועם נבל נאצו שמך.
> תהילים עד יט: אל-תתן לחית נפש תורך;    חית ענייך אל-תשכח לנצח.
> תהילים עד כ: הבט לברית:    כי מלאו מחשכי-ארץ נאות חמס.
> תהילים עד כא: אל-ישב דך נכלם;    עני ואביון יהללו שמך.
> תהילים עד כב: קומה אלהים ריבה ריבך;    זכר חרפתך מני-נבל כל-היום.
> תהילים עד כג: אל-תשכח קול צרריך;    שאון קמיך עלה תמיד.
> תהילים עה א: למנצח אל-תשחת; מזמור לאסף שיר.
> תהילים עה ב: הודינו לך אלהים הודינו וקרוב שמך;    ספרו נפלאותיך.
> תהילים עה ג: כי אקח מועד;    אני מישרים אשפט.
> תהילים עה ד: נמגים ארץ וכל-ישביה;    אנכי תכנתי עמודיה סלה.
> תהילים עה ה: אמרתי להוללים אל-תהלו;    ולרשעים אל-תרימו קרן.
> תהילים עה ו: אל-תרימו למרום קרנכם;    תדברו בצואר עתק.
> תהילים עה ז: כי לא ממוצא וממערב;    ולא ממדבר הרים.
> תהילים עה ח: כי-אלהים שפט;    זה ישפיל וזה ירים.
> תהילים עה ט: כי כוס ביד-יהוה ויין חמר מלא מסך    ויגר מזה:    אך-שמריה ימצו ישתו;    כל רשעי-ארץ.
> תהילים עה י: ואני אגיד לעלם;    אזמרה לאלהי יעקב.
> תהילים עה יא: וכל-קרני רשעים אגדע;    תרוממנה קרנות צדיק.
> תהילים עו א: למנצח בנגינת; מזמור לאסף שיר.
> תהילים עו ב: נודע ביהודה אלהים;    בישראל גדול שמו.
> תהילים עו ג: ויהי בשלם סוכו;    ומעונתו בציון.
> תהילים עו ד: שמה שבר רשפי-קשת;    מגן וחרב ומלחמה סלה.
> תהילים עו ה: נאור אתה אדיר    מהררי-טרף.
> תהילים עו ו: אשתוללו אבירי לב    נמו שנתם;    ולא-מצאו כל-אנשי-חיל    ידיהם.
> תהילים עו ז: מגערתך אלהי יעקב;    נרדם ורכב וסוס.
> תהילים עו ח: אתה נורא אתה ומי-יעמד לפניך;    מאז אפך.
> תהילים עו ט: משמים השמעת דין;    ארץ יראה ושקטה.
> תהילים עו י: בקום-למשפט אלהים    להושיע כל-ענוי-ארץ סלה.
> תהילים עו יא: כי-חמת אדם תודך;    שארית חמת תחגר.
> תהילים עו יב: נדרו ושלמו ליהוה אלהיכם:    כל-סביביו יבילו שי למורא.
> תהילים עו יג: יבצר רוח נגידים;    נורא למלכי-ארץ.
> תהילים עז א: למנצח על-ידיתון (ידותון); לאסף מזמור.
> תהילים עז ב: קולי אל-אלהים ואצעקה;    קולי אל-אלהים והאזין אלי.
> תהילים עז ג: ביום צרתי    אדני דרשתי:    ידי לילה נגרה ולא תפוג;    מאנה הנחם נפשי.
> תהילים עז ד: אזכרה אלהים ואהמיה;    אשיחה ותתעטף רוחי סלה.
> תהילים עז ה: אחזת שמרות עיני;    נפעמתי ולא אדבר.
> תהילים עז ו: חשבתי ימים מקדם    שנות עולמים.
> תהילים עז ז: אזכרה נגינתי בלילה:    עם-לבבי אשיחה; ויחפש רוחי.
> תהילים עז ח: הלעולמים יזנח אדני;    ולא-יסיף לרצות עוד.
> תהילים עז ט: האפס לנצח חסדו;    גמר אמר לדר ודר.
> תהילים עז י: השכח חנות אל;    אם-קפץ באף רחמיו סלה.
> תהילים עז יא: ואמר חלותי היא    שנות ימין עליון.
> תהילים עז יב: אזכיר (אזכור) מעללי-יה:    כי-אזכרה מקדם פלאך.
> תהילים עז יג: והגיתי בכל-פעלך;    ובעלילותיך אשיחה.
> תהילים עז יד: אלהים בקדש דרכך;    מי-אל גדול כאלהים.
> תהילים עז טו: אתה האל עשה פלא;    הודעת בעמים עזך.
> תהילים עז טז: גאלת בזרוע עמך;    בני-יעקב ויוסף סלה.
> תהילים עז יז: ראוך מים אלהים ראוך מים יחילו;    אף ירגזו תהמות.
> תהילים עז יח: זרמו מים עבות קול נתנו שחקים;    אף-חצציך יתהלכו.
> תהילים עז יט: קול רעמך בגלגל האירו ברקים תבל;    רגזה ותרעש הארץ.
> תהילים עז כ: בים דרכך ושביליך (ושבילך) במים רבים;    ועקבותיך לא נדעו.
> תהילים עז כא: נחית כצאן עמך    ביד-משה ואהרן.
> תהילים עח א: משכיל לאסף:    האזינה עמי תורתי;    הטו אזנכם לאמרי-פי.
> תהילים עח ב: אפתחה במשל פי;    אביעה חידות מני-קדם.
> תהילים עח ג: אשר שמענו ונדעם;    ואבותינו ספרו-לנו.
> תהילים עח ד: לא נכחד מבניהם    לדור אחרון מספרים תהלות יהוה;    ועזוזו ונפלאתיו    אשר עשה.
> תהילים עח ה: ויקם עדות ביעקב    ותורה שם בישראל:    אשר צוה את-אבותינו    להודיעם לבניהם.
> תהילים עח ו: למען ידעו דור אחרון בנים יולדו;    יקמו ויספרו לבניהם.
> תהילים עח ז: וישימו באלהים כסלם:    ולא ישכחו מעללי-אל; ומצותיו ינצרו.
> תהילים עח ח: ולא יהיו כאבותם    דור סורר ומרה:    דור לא-הכין לבו;    ולא-נאמנה את-אל רוחו.
> תהילים עח ט: בני-אפרים נושקי רומי-קשת;    הפכו ביום קרב.
> תהילים עח י: לא שמרו ברית אלהים;    ובתורתו מאנו ללכת.
> תהילים עח יא: וישכחו עלילותיו;    ונפלאותיו אשר הראם.
> תהילים עח יב: נגד אבותם עשה פלא;    בארץ מצרים שדה-צען.
> תהילים עח יג: בקע ים ויעבירם;    ויצב-מים כמו-נד.
> תהילים עח יד: וינחם בענן יומם;    וכל-הלילה באור אש.
> תהילים עח טו: יבקע צרים במדבר;    וישק כתהמות רבה.
> תהילים עח טז: ויוצא נוזלים מסלע;    ויורד כנהרות מים.
> תהילים עח יז: ויוסיפו עוד לחטא-לו    למרות עליון בציה.
> תהילים עח יח: וינסו-אל בלבבם    לשאל-אכל לנפשם.
> תהילים עח יט: וידברו באלהים:    אמרו היוכל אל לערך שלחן במדבר.
> תהילים עח כ: הן הכה-צור ויזובו מים    ונחלים ישטפו:    הגם-לחם יוכל תת;    אם-יכין שאר לעמו.
> תהילים עח כא: לכן שמע יהוה    ויתעבר:    ואש נשקה ביעקב;    וגם-אף עלה בישראל.
> תהילים עח כב: כי לא האמינו באלהים;    ולא בטחו בישועתו.
> תהילים עח כג: ויצו שחקים ממעל;    ודלתי שמים פתח.
> תהילים עח כד: וימטר עליהם מן לאכל;    ודגן-שמים נתן למו.
> תהילים עח כה: לחם אבירים אכל איש;    צידה שלח להם לשבע.
> תהילים עח כו: יסע קדים בשמים;    וינהג בעזו תימן.
> תהילים עח כז: וימטר עליהם כעפר שאר;    וכחול ימים עוף כנף.
> תהילים עח כח: ויפל בקרב מחנהו;    סביב למשכנתיו.
> תהילים עח כט: ויאכלו וישבעו מאד;    ותאותם יבא להם.
> תהילים עח ל: לא-זרו מתאותם;    עוד אכלם בפיהם.
> תהילים עח לא: ואף אלהים עלה בהם    ויהרג במשמניהם;    ובחורי ישראל    הכריע.
> תהילים עח לב: בכל-זאת חטאו-עוד;    ולא-האמינו בנפלאותיו.
> תהילים עח לג: ויכל-בהבל ימיהם;    ושנותם בבהלה.
> תהילים עח לד: אם-הרגם ודרשוהו;    ושבו ושחרו-אל.
> תהילים עח לה: ויזכרו כי-אלהים צורם;    ואל עליון גאלם.
> תהילים עח לו: ויפתוהו בפיהם;    ובלשונם יכזבו-לו.
> תהילים עח לז: ולבם לא-נכון עמו;    ולא נאמנו בבריתו.
> תהילים עח לח: והוא רחום יכפר עון    ולא-ישחית:    והרבה להשיב אפו;    ולא-יעיר כל-חמתו.
> תהילים עח לט: ויזכר כי-בשר המה;    רוח הולך ולא ישוב.
> תהילים עח מ: כמה ימרוהו במדבר;    יעציבוהו בישימון.
> תהילים עח מא: וישובו וינסו אל;    וקדוש ישראל התוו.
> תהילים עח מב: לא-זכרו את-ידו;    יום אשר-פדם מני-צר.
> תהילים עח מג: אשר-שם במצרים אתותיו;    ומופתיו בשדה-צען.
> תהילים עח מד: ויהפך לדם יאריהם;    ונזליהם בל-ישתיון.
> תהילים עח מה: ישלח בהם ערב ויאכלם;    וצפרדע ותשחיתם.
> תהילים עח מו: ויתן לחסיל יבולם;    ויגיעם לארבה.
> תהילים עח מז: יהרג בברד גפנם;    ושקמותם בחנמל.
> תהילים עח מח: ויסגר לברד בעירם;    ומקניהם לרשפים.
> תהילים עח מט: ישלח-בם חרון אפו עברה וזעם וצרה;    משלחת מלאכי רעים.
> תהילים עח נ: יפלס נתיב לאפו:    לא-חשך ממות נפשם; וחיתם לדבר הסגיר.
> תהילים עח נא: ויך כל-בכור במצרים;    ראשית אונים באהלי-חם.
> תהילים עח נב: ויסע כצאן עמו;    וינהגם כעדר במדבר.
> תהילים עח נג: וינחם לבטח ולא פחדו;    ואת-אויביהם כסה הים.
> תהילים עח נד: ויביאם אל-גבול קדשו;    הר-זה קנתה ימינו.
> תהילים עח נה: ויגרש מפניהם גוים    ויפילם בחבל נחלה;    וישכן באהליהם    שבטי ישראל.
> תהילים עח נו: וינסו וימרו את-אלהים עליון;    ועדותיו לא שמרו.
> תהילים עח נז: ויסגו ויבגדו כאבותם;    נהפכו כקשת רמיה.
> תהילים עח נח: ויכעיסוהו בבמותם;    ובפסיליהם יקניאוהו.
> תהילים עח נט: שמע אלהים ויתעבר;    וימאס מאד בישראל.
> תהילים עח ס: ויטש משכן שלו;    אהל שכן באדם.
> תהילים עח סא: ויתן לשבי עזו;    ותפארתו ביד-צר.
> תהילים עח סב: ויסגר לחרב עמו;    ובנחלתו התעבר.
> תהילים עח סג: בחוריו אכלה-אש;    ובתולתיו לא הוללו.
> תהילים עח סד: כהניו בחרב נפלו;    ואלמנתיו לא תבכינה.
> תהילים עח סה: ויקץ כישן אדני;    כגבור מתרונן מיין.
> תהילים עח סו: ויך-צריו אחור;    חרפת עולם נתן למו.
> תהילים עח סז: וימאס באהל יוסף;    ובשבט אפרים לא בחר.
> תהילים עח סח: ויבחר את-שבט יהודה;    את-הר ציון אשר אהב.
> תהילים עח סט: ויבן כמו-רמים מקדשו;    כארץ יסדה לעולם.
> תהילים עח ע: ויבחר בדוד עבדו;    ויקחהו ממכלאת צאן.
> תהילים עח עא: מאחר עלות הביאו:    לרעות ביעקב עמו; ובישראל נחלתו.
> תהילים עח עב: וירעם כתם לבבו;    ובתבונות כפיו ינחם.
> תהילים עט א: מזמור לאסף:    אלהים באו גוים בנחלתך    טמאו את היכל קדשך;    שמו את-ירושלם    לעיים.
> תהילים עט ב: נתנו את-נבלת עבדיך    מאכל לעוף השמים;    בשר חסידיך    לחיתו-ארץ.
> תהילים עט ג: שפכו דמם כמים סביבות ירושלם;    ואין קובר.
> תהילים עט ד: היינו חרפה לשכנינו;    לעג וקלס לסביבותינו.
> תהילים עט ה: עד-מה יהוה תאנף לנצח;    תבער כמו-אש קנאתך.
> תהילים עט ו: שפך חמתך    אל הגוים אשר לא-ידעוך:    ועל ממלכות    אשר בשמך לא קראו.
> תהילים עט ז: כי אכל את-יעקב;    ואת-נוהו השמו.
> תהילים עט ח: אל-תזכר-לנו    עונת ראשנים:    מהר יקדמונו רחמיך    כי דלונו מאד.
> תהילים עט ט: עזרנו אלהי ישענו    על-דבר כבוד-שמך;    והצילנו וכפר על-חטאתינו    למען שמך.
> תהילים עט י: למה יאמרו הגוים    איה אלהיהם:    יודע בגיים (בגוים) לעינינו;    נקמת דם-עבדיך השפוך.
> תהילים עט יא: תבוא לפניך אנקת אסיר:    כגדל זרועך הותר בני תמותה.
> תהילים עט יב: והשב לשכנינו שבעתים    אל-חיקם;    חרפתם אשר חרפוך    אדני.
> תהילים עט יג: ואנחנו עמך וצאן מרעיתך    נודה לך לעולם:    לדר ודר    נספר תהלתך.
> תהילים פ א: למנצח אל-ששנים;    עדות לאסף מזמור.
> תהילים פ ב: רעה ישראל האזינה    נהג כצאן יוסף;    ישב הכרובים    הופיעה.
> תהילים פ ג: לפני אפרים ובנימן ומנשה    עוררה את-גבורתך;    ולכה לישעתה    לנו.
> תהילים פ ד: אלהים השיבנו;    והאר פניך ונושעה.
> תהילים פ ה: יהוה אלהים צבאות    עד-מתי עשנת בתפלת עמך.
> תהילים פ ו: האכלתם לחם דמעה;    ותשקמו בדמעות שליש.
> תהילים פ ז: תשימנו מדון לשכנינו;    ואיבינו ילעגו-למו.
> תהילים פ ח: אלהים צבאות השיבנו;    והאר פניך ונושעה.
> תהילים פ ט: גפן ממצרים תסיע;    תגרש גוים ותטעה.
> תהילים פ י: פנית לפניה;    ותשרש שרשיה ותמלא-ארץ.
> תהילים פ יא: כסו הרים צלה;    וענפיה ארזי-אל.
> תהילים פ יב: תשלח קצירה עד-ים;    ואל-נהר יונקותיה.
> תהילים פ יג: למה פרצת גדריה;    וארוה כל-עברי דרך.
> תהילים פ יד: יכרסמנה חזיר מיער;    וזיז שדי ירענה.
> תהילים פ טו: אלהים צבאות    שוב-נא:    הבט משמים וראה;    ופקד גפן זאת.
> תהילים פ טז: וכנה אשר-נטעה ימינך;    ועל-בן אמצתה לך.
> תהילים פ יז: שרפה באש כסוחה;    מגערת פניך יאבדו.
> תהילים פ יח: תהי-ידך על-איש ימינך;    על-בן-אדם אמצת לך.
> תהילים פ יט: ולא-נסוג ממך;    תחינו ובשמך נקרא.
> תהילים פ כ: יהוה אלהים צבאות השיבנו;    האר פניך ונושעה.
> תהילים פא א: למנצח על-הגתית לאסף.
> תהילים פא ב: הרנינו לאלהים עוזנו;    הריעו לאלהי יעקב.
> תהילים פא ג: שאו-זמרה ותנו-תף;    כנור נעים עם-נבל.
> תהילים פא ד: תקעו בחדש שופר;    בכסה ליום חגנו.
> תהילים פא ה: כי חק לישראל הוא;    משפט לאלהי יעקב.
> תהילים פא ו: עדות ביהוסף שמו    בצאתו על-ארץ מצרים;    שפת לא-ידעתי    אשמע.
> תהילים פא ז: הסירותי מסבל שכמו;    כפיו מדוד תעברנה.
> תהילים פא ח: בצרה קראת    ואחלצך:    אענך בסתר רעם;    אבחנך על-מי מריבה סלה.
> תהילים פא ט: שמע עמי ואעידה בך;    ישראל אם-תשמע-לי.
> תהילים פא י: לא-יהיה בך אל זר;    ולא תשתחוה לאל נכר.
> תהילים פא יא: אנכי יהוה אלהיך    המעלך מארץ מצרים;    הרחב-פיך    ואמלאהו.
> תהילים פא יב: ולא-שמע עמי לקולי;    וישראל לא-אבה לי.
> תהילים פא יג: ואשלחהו בשרירות לבם;    ילכו במועצותיהם.
> תהילים פא יד: לו עמי שמע לי;    ישראל בדרכי יהלכו.
> תהילים פא טו: כמעט אויביהם אכניע;    ועל צריהם אשיב ידי.
> תהילים פא טז: משנאי יהוה יכחשו-לו;    ויהי עתם לעולם.
> תהילים פא יז: ויאכילהו מחלב חטה;    ומצור דבש אשביעך.
> תהילים פב א: מזמור לאסף:    אלהים נצב בעדת-אל;    בקרב אלהים ישפט.
> תהילים פב ב: עד-מתי תשפטו-עול;    ופני רשעים תשאו-סלה.
> תהילים פב ג: שפטו-דל ויתום;    עני ורש הצדיקו.
> תהילים פב ד: פלטו-דל ואביון;    מיד רשעים הצילו.
> תהילים פב ה: לא ידעו ולא יבינו    בחשכה יתהלכו;    ימוטו    כל-מוסדי ארץ.
> תהילים פב ו: אני-אמרתי אלהים אתם;    ובני עליון כלכם.
> תהילים פב ז: אכן כאדם תמותון;    וכאחד השרים תפלו.
> תהילים פב ח: קומה אלהים שפטה הארץ:    כי-אתה תנחל בכל-הגוים.
> תהילים פג א: שיר מזמור לאסף.
> תהילים פג ב: אלהים אל-דמי-לך;    אל-תחרש ואל-תשקט אל.
> תהילים פג ג: כי-הנה אויביך יהמיון;    ומשנאיך נשאו ראש.
> תהילים פג ד: על-עמך יערימו סוד;    ויתיעצו על-צפוניך.
> תהילים פג ה: אמרו לכו ונכחידם מגוי;    ולא-יזכר שם-ישראל עוד.
> תהילים פג ו: כי נועצו לב יחדו;    עליך ברית יכרתו.
> תהילים פג ז: אהלי אדום וישמעאלים;    מואב והגרים.
> תהילים פג ח: גבל ועמון ועמלק;    פלשת עם-ישבי צור.
> תהילים פג ט: גם-אשור נלוה עמם;    היו זרוע לבני-לוט סלה.
> תהילים פג י: עשה-להם כמדין;    כסיסרא כיבין בנחל קישון.
> תהילים פג יא: נשמדו בעין-דאר;    היו דמן לאדמה.
> תהילים פג יב: שיתמו נדיבימו כערב וכזאב;    וכזבח וכצלמנע כל-נסיכימו.
> תהילים פג יג: אשר אמרו נירשה לנו    את נאות אלהים.
> תהילים פג יד: אלהי שיתמו כגלגל;    כקש לפני-רוח.
> תהילים פג טו: כאש תבער-יער;    וכלהבה תלהט הרים.
> תהילים פג טז: כן תרדפם בסערך;    ובסופתך תבהלם.
> תהילים פג יז: מלא פניהם קלון;    ויבקשו שמך יהוה.
> תהילים פג יח: יבשו ויבהלו עדי-עד;    ויחפרו ויאבדו.
> תהילים פג יט: וידעו    כי-אתה שמך יהוה לבדך:    עליון    על-כל-הארץ.
> תהילים פד א: למנצח על-הגתית; לבני-קרח מזמור.
> תהילים פד ב: מה-ידידות משכנותיך    יהוה צבאות.
> תהילים פד ג: נכספה וגם-כלתה נפשי    לחצרות יהוה:    לבי ובשרי    ירננו אל אל-חי.
> תהילים פד ד: גם-צפור מצאה בית ודרור קן לה    אשר-שתה אפרחיה:    את-מזבחותיך יהוה צבאות    מלכי ואלהי.
> תהילים פד ה: אשרי יושבי ביתך    עוד יהללוך סלה.
> תהילים פד ו: אשרי אדם עוז-לו בך;    מסלות בלבבם.
> תהילים פד ז: עברי בעמק הבכא    מעין ישיתוהו;    גם-ברכות    יעטה מורה.
> תהילים פד ח: ילכו מחיל אל-חיל;    יראה אל-אלהים בציון.
> תהילים פד ט: יהוה אלהים צבאות    שמעה תפלתי;    האזינה אלהי יעקב    סלה.
> תהילים פד י: מגננו ראה אלהים;    והבט פני משיחך.
> תהילים פד יא: כי טוב-יום בחצריך    מאלף:    בחרתי הסתופף בבית אלהי;    מדור באהלי-רשע.
> תהילים פד יב: כי שמש ומגן    יהוה אלהים:    חן וכבוד    יתן יהוה;    לא ימנע-טוב    להלכים בתמים.
> תהילים פד יג: יהוה צבאות    אשרי אדם בטח בך.
> תהילים פה א: למנצח לבני-קרח מזמור.
> תהילים פה ב: רצית יהוה ארצך;    שבת שבות (שבית) יעקב.
> תהילים פה ג: נשאת עון עמך;    כסית כל-חטאתם סלה.
> תהילים פה ד: אספת כל-עברתך;    השיבות מחרון אפך.
> תהילים פה ה: שובנו אלהי ישענו;    והפר כעסך עמנו.
> תהילים פה ו: הלעולם תאנף-בנו;    תמשך אפך לדר ודר.
> תהילים פה ז: הלא-אתה תשוב תחינו;    ועמך ישמחו-בך.
> תהילים פה ח: הראנו יהוה חסדך;    וישעך תתן-לנו.
> תהילים פה ט: אשמעה    מה-ידבר האל יהוה:    כי ידבר שלום אל-עמו ואל-חסידיו;    ואל-ישובו לכסלה.
> תהילים פה י: אך קרוב ליראיו ישעו;    לשכן כבוד בארצנו.
> תהילים פה יא: חסד-ואמת נפגשו;    צדק ושלום נשקו.
> תהילים פה יב: אמת מארץ תצמח;    וצדק משמים נשקף.
> תהילים פה יג: גם-יהוה יתן הטוב;    וארצנו תתן יבולה.
> תהילים פה יד: צדק לפניו יהלך;    וישם לדרך פעמיו.
> תהילים פו א: תפלה לדוד:    הטה-יהוה אזנך ענני    כי-עני ואביון אני.
> תהילים פו ב: שמרה נפשי    כי-חסיד אני:    הושע עבדך אתה אלהי    הבוטח אליך.
> תהילים פו ג: חנני אדני:    כי אליך אקרא כל-היום.
> תהילים פו ד: שמח נפש עבדך:    כי אליך אדני נפשי אשא.
> תהילים פו ה: כי-אתה אדני טוב וסלח;    ורב-חסד לכל-קראיך.
> תהילים פו ו: האזינה יהוה תפלתי;    והקשיבה בקול תחנונותי.
> תהילים פו ז: ביום צרתי אקראך:    כי תענני.
> תהילים פו ח: אין-כמוך באלהים אדני;    ואין כמעשיך.
> תהילים פו ט: כל-גוים אשר עשית יבואו וישתחוו לפניך אדני;    ויכבדו לשמך.
> תהילים פו י: כי-גדול אתה ועשה נפלאות;    אתה אלהים לבדך.
> תהילים פו יא: הורני יהוה דרכך    אהלך באמתך;    יחד לבבי    ליראה שמך.
> תהילים פו יב: אודך אדני אלהי בכל-לבבי;    ואכבדה שמך לעולם.
> תהילים פו יג: כי-חסדך גדול עלי;    והצלת נפשי משאול תחתיה.
> תהילים פו יד: אלהים זדים קמו-עלי    ועדת עריצים בקשו נפשי;    ולא שמוך    לנגדם.
> תהילים פו טו: ואתה אדני אל-רחום וחנון;    ארך אפים ורב-חסד ואמת.
> תהילים פו טז: פנה אלי וחנני:    תנה-עזך לעבדך; והושיעה לבן-אמתך.
> תהילים פו יז: עשה-עמי אות    לטובה:    ויראו שנאי ויבשו    כי-אתה יהוה עזרתני ונחמתני.
> תהילים פז א: לבני-קרח מזמור שיר:    יסודתו בהררי-קדש.
> תהילים פז ב: אהב יהוה שערי ציון    מכל משכנות יעקב.
> תהילים פז ג: נכבדות מדבר בך    עיר האלהים סלה.
> תהילים פז ד: אזכיר רהב ובבל    לידעי:    הנה פלשת וצר עם-כוש;    זה ילד-שם.
> תהילים פז ה: ולציון יאמר    איש ואיש ילד-בה;    והוא יכוננה    עליון.
> תהילים פז ו: יהוה יספר בכתוב עמים:    זה ילד-שם סלה.
> תהילים פז ז: ושרים כחללים    כל-מעיני בך.
> תהילים פח א: שיר מזמור לבני-קרח:    למנצח על-מחלת לענות;    משכיל להימן האזרחי.
> תהילים פח ב: יהוה אלהי ישועתי    יום-צעקתי בלילה נגדך.
> תהילים פח ג: תבוא לפניך תפלתי;    הטה אזנך לרנתי.
> תהילים פח ד: כי-שבעה ברעות נפשי;    וחיי לשאול הגיעו.
> תהילים פח ה: נחשבתי עם-יורדי בור;    הייתי כגבר אין-איל.
> תהילים פח ו: במתים    חפשי:    כמו חללים שכבי קבר    אשר לא זכרתם עוד;    והמה    מידך נגזרו.
> תהילים פח ז: שתני בבור תחתיות;    במחשכים במצלות.
> תהילים פח ח: עלי סמכה חמתך;    וכל-משבריך ענית סלה.
> תהילים פח ט: הרחקת מידעי ממני:    שתני תועבות למו; כלא ולא אצא.
> תהילים פח י: עיני דאבה    מני-עני:    קראתיך יהוה בכל-יום;    שטחתי אליך כפי.
> תהילים פח יא: הלמתים תעשה-פלא:    אם-רפאים יקומו יודוך סלה.
> תהילים פח יב: היספר בקבר חסדך;    אמונתך באבדון.
> תהילים פח יג: היודע בחשך פלאך;    וצדקתך בארץ נשיה.
> תהילים פח יד: ואני אליך יהוה שועתי;    ובבקר תפלתי תקדמך.
> תהילים פח טו: למה יהוה תזנח נפשי;    תסתיר פניך ממני.
> תהילים פח טז: עני אני וגוע מנער;    נשאתי אמיך אפונה.
> תהילים פח יז: עלי עברו חרוניך;    בעותיך צמתותני.
> תהילים פח יח: סבוני כמים כל-היום;    הקיפו עלי יחד.
> תהילים פח יט: הרחקת ממני אהב ורע;    מידעי מחשך.
> תהילים פט א: משכיל לאיתן האזרחי.
> תהילים פט ב: חסדי יהוה עולם אשירה;    לדר ודר אודיע אמונתך בפי.
> תהילים פט ג: כי-אמרתי עולם חסד יבנה;    שמים תכן אמונתך בהם.
> תהילים פט ד: כרתי ברית לבחירי;    נשבעתי לדוד עבדי.
> תהילים פט ה: עד-עולם אכין זרעך;    ובניתי לדר-ודור כסאך סלה.
> תהילים פט ו: ויודו שמים פלאך יהוה;    אף-אמונתך בקהל קדשים.
> תהילים פט ז: כי מי בשחק יערך ליהוה;    ידמה ליהוה בבני אלים.
> תהילים פט ח: אל נערץ בסוד-קדשים רבה;    ונורא על-כל-סביביו.
> תהילים פט ט: יהוה אלהי צבאות מי-כמוך חסין יה;    ואמונתך סביבותיך.
> תהילים פט י: אתה מושל בגאות הים;    בשוא גליו אתה תשבחם.
> תהילים פט יא: אתה דכאת כחלל רהב;    בזרוע עזך פזרת אויביך.
> תהילים פט יב: לך שמים אף-לך ארץ;    תבל ומלאה אתה יסדתם.
> תהילים פט יג: צפון וימין אתה בראתם;    תבור וחרמון בשמך ירננו.
> תהילים פט יד: לך זרוע עם-גבורה;    תעז ידך תרום ימינך.
> תהילים פט טו: צדק ומשפט מכון כסאך;    חסד ואמת יקדמו פניך.
> תהילים פט טז: אשרי העם ידעי תרועה;    יהוה באור-פניך יהלכון.
> תהילים פט יז: בשמך יגילון כל-היום;    ובצדקתך ירומו.
> תהילים פט יח: כי-תפארת עזמו אתה;    וברצונך תרים (תרום) קרנינו.
> תהילים פט יט: כי ליהוה מגננו;    ולקדוש ישראל מלכנו.
> תהילים פט כ: אז דברת בחזון לחסידיך    ותאמר שויתי עזר על-גבור;    הרימותי בחור    מעם.
> תהילים פט כא: מצאתי דוד עבדי;    בשמן קדשי משחתיו.
> תהילים פט כב: אשר ידי תכון עמו;    אף-זרועי תאמצנו.
> תהילים פט כג: לא-ישיא אויב בו;    ובן-עולה לא יעננו.
> תהילים פט כד: וכתותי מפניו צריו;    ומשנאיו אגוף.
> תהילים פט כה: ואמונתי וחסדי עמו;    ובשמי תרום קרנו.
> תהילים פט כו: ושמתי בים ידו;    ובנהרות ימינו.
> תהילים פט כז: הוא יקראני אבי אתה;    אלי וצור ישועתי.
> תהילים פט כח: אף-אני בכור אתנהו;    עליון למלכי-ארץ.
> תהילים פט כט: לעולם אשמור- (אשמר-) לו חסדי;    ובריתי נאמנת לו.
> תהילים פט ל: ושמתי לעד זרעו;    וכסאו כימי שמים.
> תהילים פט לא: אם-יעזבו בניו תורתי;    ובמשפטי לא ילכון.
> תהילים פט לב: אם-חקתי יחללו;    ומצותי לא ישמרו.
> תהילים פט לג: ופקדתי בשבט פשעם;    ובנגעים עונם.
> תהילים פט לד: וחסדי לא-אפיר מעמו;    ולא-אשקר באמונתי.
> תהילים פט לה: לא-אחלל בריתי;    ומוצא שפתי לא אשנה.
> תהילים פט לו: אחת נשבעתי בקדשי:    אם-לדוד אכזב.
> תהילים פט לז: זרעו לעולם יהיה;    וכסאו כשמש נגדי.
> תהילים פט לח: כירח יכון עולם;    ועד בשחק נאמן סלה.
> תהילים פט לט: ואתה זנחת ותמאס;    התעברת עם-משיחך.
> תהילים פט מ: נארתה ברית עבדך;    חללת לארץ נזרו.
> תהילים פט מא: פרצת כל-גדרתיו;    שמת מבצריו מחתה.
> תהילים פט מב: שסהו כל-עברי דרך;    היה חרפה לשכניו.
> תהילים פט מג: הרימות ימין צריו;    השמחת כל-אויביו.
> תהילים פט מד: אף-תשיב צור חרבו;    ולא הקימתו במלחמה.
> תהילים פט מה: השבת מטהרו;    וכסאו לארץ מגרתה.
> תהילים פט מו: הקצרת ימי עלומיו;    העטית עליו בושה סלה.
> תהילים פט מז: עד-מה יהוה תסתר לנצח;    תבער כמו-אש חמתך.
> תהילים פט מח: זכר-אני מה-חלד;    על-מה-שוא בראת כל-בני-אדם.
> תהילים פט מט: מי גבר יחיה ולא יראה-מות;    ימלט נפשו מיד-שאול סלה.
> תהילים פט נ: איה חסדיך הראשנים אדני:    נשבעת לדוד באמונתך.
> תהילים פט נא: זכר אדני חרפת עבדיך;    שאתי בחיקי כל-רבים עמים.
> תהילים פט נב: אשר חרפו אויביך יהוה:    אשר חרפו עקבות משיחך.
> תהילים פט נג: ברוך יהוה לעולם:    אמן ואמן.
> תהילים צ א: תפלה למשה איש-האלהים:    אדני מעון אתה היית לנו;    בדר ודר.
> תהילים צ ב: בטרם הרים ילדו    ותחולל ארץ ותבל;    ומעולם עד-עולם    אתה אל.
> תהילים צ ג: תשב אנוש עד-דכא;    ותאמר שובו בני-אדם.
> תהילים צ ד: כי אלף שנים בעיניך    כיום אתמול כי יעבר;    ואשמורה    בלילה.
> תהילים צ ה: זרמתם שנה יהיו;    בבקר כחציר יחלף.
> תהילים צ ו: בבקר יציץ וחלף;    לערב ימולל ויבש.
> תהילים צ ז: כי-כלינו באפך;    ובחמתך נבהלנו.
> תהילים צ ח: שת (שתה) עונתינו לנגדך;    עלמנו למאור פניך.
> תהילים צ ט: כי כל-ימינו פנו בעברתך;    כלינו שנינו כמו-הגה.
> תהילים צ י: ימי-שנותינו בהם שבעים שנה    ואם בגבורת שמונים שנה     ורהבם    עמל ואון:    כי-גז חיש    ונעפה.
> תהילים צ יא: מי-יודע עז אפך;    וכיראתך עברתך.
> תהילים צ יב: למנות ימינו כן הודע;    ונבא לבב חכמה.
> תהילים צ יג: שובה יהוה עד-מתי;    והנחם על-עבדיך.
> תהילים צ יד: שבענו בבקר חסדך;    ונרננה ונשמחה בכל-ימינו.
> תהילים צ טו: שמחנו כימות עניתנו:    שנות ראינו רעה.
> תהילים צ טז: יראה אל-עבדיך פעלך;    והדרך על-בניהם.
> תהילים צ יז: ויהי נעם אדני אלהינו    עלינו:    ומעשה ידינו כוננה עלינו;    ומעשה ידינו כוננהו.
> תהילים צא א: ישב בסתר עליון;    בצל שדי יתלונן.
> תהילים צא ב: אמר ליהוה מחסי ומצודתי;    אלהי אבטח-בו.
> תהילים צא ג: כי הוא יצילך מפח יקוש;    מדבר הוות.
> תהילים צא ד: באברתו יסך לך ותחת-כנפיו תחסה;    צנה וסחרה אמתו.
> תהילים צא ה: לא-תירא מפחד לילה;    מחץ יעוף יומם.
> תהילים צא ו: מדבר באפל יהלך;    מקטב ישוד צהרים.
> תהילים צא ז: יפל מצדך אלף ורבבה מימינך:    אליך לא יגש.
> תהילים צא ח: רק בעיניך תביט;    ושלמת רשעים תראה.
> תהילים צא ט: כי-אתה יהוה מחסי;    עליון שמת מעונך.
> תהילים צא י: לא-תאנה אליך רעה;    ונגע לא-יקרב באהלך.
> תהילים צא יא: כי מלאכיו יצוה-לך;    לשמרך בכל-דרכיך.
> תהילים צא יב: על-כפים ישאונך:    פן-תגף באבן רגלך.
> תהילים צא יג: על-שחל ופתן תדרך;    תרמס כפיר ותנין.
> תהילים צא יד: כי בי חשק ואפלטהו;    אשגבהו כי-ידע שמי.
> תהילים צא טו: יקראני ואענהו עמו-אנכי בצרה;    אחלצהו ואכבדהו.
> תהילים צא טז: ארך ימים אשביעהו;    ואראהו בישועתי.
> תהילים צב א: מזמור שיר ליום השבת.
> תהילים צב ב: טוב להדות ליהוה;    ולזמר לשמך עליון.
> תהילים צב ג: להגיד בבקר חסדך;    ואמונתך בלילות.
> תהילים צב ד: עלי-עשור ועלי-נבל;    עלי הגיון בכנור.
> תהילים צב ה: כי שמחתני יהוה בפעלך;    במעשי ידיך ארנן.
> תהילים צב ו: מה-גדלו מעשיך יהוה;    מאד עמקו מחשבתיך.
> תהילים צב ז: איש-בער לא ידע;    וכסיל לא-יבין את-זאת.
> תהילים צב ח: בפרח רשעים כמו עשב ויציצו כל-פעלי און:    להשמדם עדי-עד.
> תהילים צב ט: ואתה מרום    לעלם יהוה.
> תהילים צב י: כי הנה איביך יהוה    כי-הנה איביך יאבדו:    יתפרדו    כל-פעלי און.
> תהילים צב יא: ותרם כראים קרני;    בלתי בשמן רענן.
> תהילים צב יב: ותבט עיני    בשורי:    בקמים עלי מרעים    תשמענה אזני.
> תהילים צב יג: צדיק כתמר יפרח;    כארז בלבנון ישגה.
> תהילים צב יד: שתולים בבית יהוה;    בחצרות אלהינו יפריחו.
> תהילים צב טו: עוד ינובון בשיבה;    דשנים ורעננים יהיו.
> תהילים צב טז: להגיד כי-ישר יהוה;    צורי ולא-עלתה (עולתה) בו.
> תהילים צג א: יהוה מלך    גאות לבש:    לבש יהוה עז התאזר;    אף-תכון תבל בל-תמוט.
> תהילים צג ב: נכון כסאך מאז;    מעולם אתה.
> תהילים צג ג: נשאו נהרות יהוה נשאו נהרות קולם;    ישאו נהרות דכים.
> תהילים צג ד: מקלות מים רבים אדירים משברי-ים;    אדיר במרום יהוה.
> תהילים צג ה: עדתיך נאמנו מאד לביתך נאוה-קדש:    יהוה לארך ימים.
> תהילים צד א: אל-נקמות יהוה;    אל נקמות הופיע.
> תהילים צד ב: הנשא שפט הארץ;    השב גמול על-גאים.
> תהילים צד ג: עד-מתי רשעים יהוה:    עד-מתי רשעים יעלזו.
> תהילים צד ד: יביעו ידברו עתק;    יתאמרו כל-פעלי און.
> תהילים צד ה: עמך יהוה ידכאו;    ונחלתך יענו.
> תהילים צד ו: אלמנה וגר יהרגו;    ויתומים ירצחו.
> תהילים צד ז: ויאמרו לא יראה-יה;    ולא-יבין אלהי יעקב.
> תהילים צד ח: בינו בערים בעם;    וכסילים מתי תשכילו.
> תהילים צד ט: הנטע אזן הלא ישמע;    אם-יצר עין הלא יביט.
> תהילים צד י: היסר גוים הלא יוכיח:    המלמד אדם דעת.
> תהילים צד יא: יהוה ידע מחשבות אדם:    כי-המה הבל.
> תהילים צד יב: אשרי הגבר אשר-תיסרנו יה;    ומתורתך תלמדנו.
> תהילים צד יג: להשקיט לו מימי רע    עד יכרה לרשע שחת.
> תהילים צד יד: כי לא-יטש יהוה עמו;    ונחלתו לא יעזב.
> תהילים צד טו: כי-עד-צדק ישוב משפט;    ואחריו כל-ישרי-לב.
> תהילים צד טז: מי-יקום לי עם-מרעים;    מי-יתיצב לי עם-פעלי און.
> תהילים צד יז: לולי יהוה עזרתה לי    כמעט שכנה דומה נפשי.
> תהילים צד יח: אם-אמרתי מטה רגלי;    חסדך יהוה יסעדני.
> תהילים צד יט: ברב שרעפי בקרבי    תנחומיך ישעשעו נפשי.
> תהילים צד כ: היחברך כסא הוות;    יצר עמל עלי-חק.
> תהילים צד כא: יגודו על-נפש צדיק;    ודם נקי ירשיעו.
> תהילים צד כב: ויהי יהוה לי למשגב;    ואלהי לצור מחסי.
> תהילים צד כג: וישב עליהם את אונם    וברעתם יצמיתם;    יצמיתם    יהוה אלהינו.
> תהילים צה א: לכו נרננה ליהוה;    נריעה לצור ישענו.
> תהילים צה ב: נקדמה פניו בתודה;    בזמרות נריע לו.
> תהילים צה ג: כי אל גדול יהוה;    ומלך גדול על-כל-אלהים.
> תהילים צה ד: אשר בידו מחקרי-ארץ;    ותועפת הרים לו.
> תהילים צה ה: אשר-לו הים והוא עשהו;    ויבשת ידיו יצרו.
> תהילים צה ו: באו נשתחוה ונכרעה;    נברכה לפני-יהוה עשנו.
> תהילים צה ז: כי הוא אלהינו    ואנחנו עם מרעיתו וצאן ידו:    היום    אם-בקלו תשמעו.
> תהילים צה ח: אל-תקשו לבבכם כמריבה;    כיום מסה במדבר.
> תהילים צה ט: אשר נסוני אבותיכם:    בחנוני גם-ראו פעלי.
> תהילים צה י: ארבעים שנה אקוט בדור    ואמר עם תעי לבב הם;    והם    לא-ידעו דרכי.
> תהילים צה יא: אשר-נשבעתי באפי;    אם-יבאון אל-מנוחתי.
> תהילים צו א: שירו ליהוה שיר חדש;    שירו ליהוה כל-הארץ.
> תהילים צו ב: שירו ליהוה ברכו שמו;    בשרו מיום-ליום ישועתו.
> תהילים צו ג: ספרו בגוים כבודו;    בכל-העמים נפלאותיו.
> תהילים צו ד: כי גדול יהוה ומהלל מאד;    נורא הוא על-כל-אלהים.
> תהילים צו ה: כי כל-אלהי העמים אלילים;    ויהוה שמים עשה.
> תהילים צו ו: הוד-והדר לפניו;    עז ותפארת במקדשו.
> תהילים צו ז: הבו ליהוה משפחות עמים;    הבו ליהוה כבוד ועז.
> תהילים צו ח: הבו ליהוה כבוד שמו;    שאו-מנחה ובאו לחצרותיו.
> תהילים צו ט: השתחוו ליהוה בהדרת-קדש;    חילו מפניו כל-הארץ.
> תהילים צו י: אמרו בגוים יהוה מלך    אף-תכון תבל בל-תמוט;    ידין עמים    במישרים.
> תהילים צו יא: ישמחו השמים ותגל הארץ;    ירעם הים ומלאו.
> תהילים צו יב: יעלז שדי וכל-אשר-בו;    אז ירננו כל-עצי-יער.
> תהילים צו יג: לפני יהוה כי בא    כי בא לשפט הארץ:    ישפט-תבל בצדק;    ועמים באמונתו.
> תהילים צז א: יהוה מלך תגל הארץ;    ישמחו איים רבים.
> תהילים צז ב: ענן וערפל סביביו;    צדק ומשפט מכון כסאו.
> תהילים צז ג: אש לפניו תלך;    ותלהט סביב צריו.
> תהילים צז ד: האירו ברקיו תבל;    ראתה ותחל הארץ.
> תהילים צז ה: הרים כדונג נמסו מלפני יהוה:    מלפני אדון כל-הארץ.
> תהילים צז ו: הגידו השמים צדקו;    וראו כל-העמים כבודו.
> תהילים צז ז: יבשו כל-עבדי פסל    המתהללים באלילים;    השתחוו-לו    כל-אלהים.
> תהילים צז ח: שמעה ותשמח ציון    ותגלנה בנות יהודה     למען משפטיך    יהוה.
> תהילים צז ט: כי-אתה יהוה    עליון על-כל-הארץ;    מאד נעלית    על-כל-אלהים.
> תהילים צז י: אהבי יהוה    שנאו-רע:    שמר נפשות חסידיו;    מיד רשעים יצילם.
> תהילים צז יא: אור זרע לצדיק;    ולישרי-לב שמחה.
> תהילים צז יב: שמחו צדיקים ביהוה;    והודו לזכר קדשו.
> תהילים צח א: מזמור שירו ליהוה שיר חדש    כי-נפלאות עשה;    הושיעה-לו ימינו    וזרוע קדשו.
> תהילים צח ב: הודיע יהוה ישועתו;    לעיני הגוים גלה צדקתו.
> תהילים צח ג: זכר חסדו ואמונתו    לבית ישראל:    ראו כל-אפסי-ארץ    את ישועת אלהינו.
> תהילים צח ד: הריעו ליהוה כל-הארץ;    פצחו ורננו וזמרו.
> תהילים צח ה: זמרו ליהוה בכנור;    בכנור וקול זמרה.
> תהילים צח ו: בחצצרות וקול שופר    הריעו לפני המלך יהוה.
> תהילים צח ז: ירעם הים ומלאו;    תבל וישבי בה.
> תהילים צח ח: נהרות ימחאו-כף;    יחד הרים ירננו.
> תהילים צח ט: לפני יהוה    כי בא לשפט הארץ:    ישפט-תבל בצדק;    ועמים במישרים.
> תהילים צט א: יהוה מלך ירגזו עמים;    ישב כרובים תנוט הארץ.
> תהילים צט ב: יהוה בציון גדול;    ורם הוא על-כל-העמים.
> תהילים צט ג: יודו שמך גדול ונורא;    קדוש הוא.
> תהילים צט ד: ועז מלך    משפט אהב:    אתה כוננת מישרים;    משפט וצדקה ביעקב אתה עשית.
> תהילים צט ה: רוממו יהוה אלהינו והשתחוו להדם רגליו:    קדוש הוא.
> תהילים צט ו: משה ואהרן בכהניו    ושמואל בקראי שמו;    קראים אל-יהוה    והוא יענם.
> תהילים צט ז: בעמוד ענן ידבר אליהם;    שמרו עדתיו וחק נתן-למו.
> תהילים צט ח: יהוה אלהינו    אתה עניתם:    אל נשא היית להם;    ונקם על-עלילותם.
> תהילים צט ט: רוממו יהוה אלהינו    והשתחוו להר קדשו:    כי-קדוש    יהוה אלהינו.
> תהילים ק א: מזמור לתודה:    הריעו ליהוה כל-הארץ.
> תהילים ק ב: עבדו את-יהוה בשמחה;    באו לפניו ברננה.
> תהילים ק ג: דעו    כי יהוה הוא אלהים:    הוא-עשנו ולא (ולו) אנחנו    עמו וצאן מרעיתו.
> תהילים ק ד: באו שעריו בתודה חצרתיו בתהלה;    הודו-לו ברכו שמו.
> תהילים ק ה: כי-טוב יהוה לעולם חסדו;    ועד-דר ודר אמונתו.
> תהילים קא א: לדוד מזמור:    חסד-ומשפט אשירה; לך יהוה אזמרה.
> תהילים קא ב: אשכילה בדרך תמים    מתי תבוא אלי;    אתהלך בתם-לבבי    בקרב ביתי.
> תהילים קא ג: לא-אשית לנגד עיני    דבר-בליעל:    עשה-סטים שנאתי;    לא ידבק בי.
> תהילים קא ד: לבב עקש יסור ממני;    רע לא אדע.
> תהילים קא ה: מלושני (מלשני) בסתר רעהו    אותו אצמית:    גבה-עינים ורחב לבב    אתו לא אוכל.
> תהילים קא ו: עיני בנאמני-ארץ    לשבת עמדי:    הלך בדרך תמים    הוא ישרתני.
> תהילים קא ז: לא-ישב בקרב ביתי    עשה רמיה:    דבר שקרים    לא-יכון לנגד עיני.
> תהילים קא ח: לבקרים    אצמית כל-רשעי-ארץ;    להכרית מעיר-יהוה    כל-פעלי און.
> תהילים קב א: תפלה לעני כי-יעטף    ולפני יהוה ישפך שיחו.
> תהילים קב ב: יהוה שמעה תפלתי;    ושועתי אליך תבוא.
> תהילים קב ג: אל-תסתר פניך ממני    ביום צר-לי:    הטה-אלי אזנך;    ביום אקרא מהר ענני.
> תהילים קב ד: כי-כלו בעשן ימי;    ועצמותי כמוקד נחרו.
> תהילים קב ה: הוכה-כעשב ויבש לבי:    כי-שכחתי מאכל לחמי.
> תהילים קב ו: מקול אנחתי    דבקה עצמי לבשרי.
> תהילים קב ז: דמיתי לקאת מדבר;    הייתי ככוס חרבות.
> תהילים קב ח: שקדתי ואהיה    כצפור בודד על-גג.
> תהילים קב ט: כל-היום חרפוני אויבי;    מהוללי בי נשבעו.
> תהילים קב י: כי-אפר כלחם אכלתי;    ושקוי בבכי מסכתי.
> תהילים קב יא: מפני-זעמך וקצפך    כי נשאתני ותשליכני.
> תהילים קב יב: ימי כצל נטוי;    ואני כעשב איבש.
> תהילים קב יג: ואתה יהוה לעולם תשב;    וזכרך לדר ודר.
> תהילים קב יד: אתה תקום תרחם ציון:    כי-עת לחננה כי-בא מועד.
> תהילים קב טו: כי-רצו עבדיך את-אבניה;    ואת-עפרה יחננו.
> תהילים קב טז: וייראו גוים את-שם יהוה;    וכל-מלכי הארץ את-כבודך.
> תהילים קב יז: כי-בנה יהוה ציון    נראה בכבודו.
> תהילים קב יח: פנה אל-תפלת הערער;    ולא-בזה את-תפלתם.
> תהילים קב יט: תכתב זאת לדור אחרון;    ועם נברא יהלל-יה.
> תהילים קב כ: כי-השקיף ממרום קדשו;    יהוה משמים אל-ארץ הביט.
> תהילים קב כא: לשמע אנקת אסיר;    לפתח בני תמותה.
> תהילים קב כב: לספר בציון שם יהוה;    ותהלתו בירושלם.
> תהילים קב כג: בהקבץ עמים יחדו;    וממלכות לעבד את-יהוה.
> תהילים קב כד: ענה בדרך כחו (כחי);    קצר ימי.
> תהילים קב כה: אמר אלי אל תעלני בחצי ימי:    בדור דורים שנותיך.
> תהילים קב כו: לפנים הארץ יסדת;    ומעשה ידיך שמים.
> תהילים קב כז: המה יאבדו    ואתה תעמד:    וכלם כבגד יבלו;    כלבוש תחליפם ויחלפו.
> תהילים קב כח: ואתה-הוא;    ושנותיך לא יתמו.
> תהילים קב כט: בני-עבדיך ישכונו;    וזרעם לפניך יכון.
> תהילים קג א: לדוד:  ברכי נפשי את-יהוה;    וכל-קרבי את-שם קדשו.
> תהילים קג ב: ברכי נפשי את-יהוה;    ואל-תשכחי כל-גמוליו.
> תהילים קג ג: הסלח לכל-עונכי;    הרפא לכל-תחלואיכי.
> תהילים קג ד: הגואל משחת חייכי;    המעטרכי חסד ורחמים.
> תהילים קג ה: המשביע בטוב עדיך;    תתחדש כנשר נעוריכי.
> תהילים קג ו: עשה צדקות יהוה;    ומשפטים לכל-עשוקים.
> תהילים קג ז: יודיע דרכיו למשה;    לבני ישראל עלילותיו.
> תהילים קג ח: רחום וחנון יהוה;    ארך אפים ורב-חסד.
> תהילים קג ט: לא-לנצח יריב;    ולא לעולם יטור.
> תהילים קג י: לא כחטאינו עשה לנו;    ולא כעונתינו גמל עלינו.
> תהילים קג יא: כי כגבה שמים על-הארץ    גבר חסדו על-יראיו.
> תהילים קג יב: כרחק מזרח ממערב    הרחיק ממנו את-פשעינו.
> תהילים קג יג: כרחם אב על-בנים    רחם יהוה על-יראיו.
> תהילים קג יד: כי-הוא ידע יצרנו;    זכור כי-עפר אנחנו.
> תהילים קג טו: אנוש כחציר ימיו;    כציץ השדה כן יציץ.
> תהילים קג טז: כי רוח עברה-בו ואיננו;    ולא-יכירנו עוד מקומו.
> תהילים קג יז: וחסד יהוה מעולם ועד-עולם    על-יראיו;    וצדקתו    לבני בנים.
> תהילים קג יח: לשמרי בריתו;    ולזכרי פקדיו לעשותם.
> תהילים קג יט: יהוה בשמים הכין כסאו;    ומלכותו בכל משלה.
> תהילים קג כ: ברכו יהוה    מלאכיו:    גברי כח עשי דברו;    לשמע בקול דברו.
> תהילים קג כא: ברכו יהוה כל-צבאיו    משרתיו עשי רצונו.
> תהילים קג כב: ברכו יהוה כל-מעשיו    בכל-מקמות ממשלתו;    ברכי נפשי    את-יהוה.
> תהילים קד א: ברכי נפשי    את-יהוה:    יהוה אלהי גדלת מאד;    הוד והדר לבשת.
> תהילים קד ב: עטה-אור כשלמה;    נוטה שמים כיריעה.
> תהילים קד ג: המקרה במים    עליותיו:    השם-עבים רכובו;    המהלך על-כנפי-רוח.
> תהילים קד ד: עשה מלאכיו רוחות;    משרתיו אש להט.
> תהילים קד ה: יסד-ארץ על-מכוניה;    בל-תמוט עולם ועד.
> תהילים קד ו: תהום כלבוש כסיתו;    על-הרים יעמדו מים.
> תהילים קד ז: מן-גערתך ינוסון;    מן-קול רעמך יחפזון.
> תהילים קד ח: יעלו הרים ירדו בקעות    אל-מקום זה יסדת להם.
> תהילים קד ט: גבול-שמת בל-יעברון;    בל-ישבון לכסות הארץ.
> תהילים קד י: המשלח מעינים בנחלים;    בין הרים יהלכון.
> תהילים קד יא: ישקו כל-חיתו שדי;    ישברו פראים צמאם.
> תהילים קד יב: עליהם עוף-השמים ישכון;    מבין עפאים יתנו-קול.
> תהילים קד יג: משקה הרים מעליותיו;    מפרי מעשיך תשבע הארץ.
> תהילים קד יד: מצמיח חציר לבהמה    ועשב לעבדת האדם;    להוציא לחם    מן-הארץ.
> תהילים קד טו: ויין ישמח לבב-אנוש    להצהיל פנים משמן;    ולחם    לבב-אנוש יסעד.
> תהילים קד טז: ישבעו עצי יהוה    ארזי לבנון אשר נטע.
> תהילים קד יז: אשר-שם צפרים יקננו;    חסידה ברושים ביתה.
> תהילים קד יח: הרים הגבהים ליעלים;    סלעים מחסה לשפנים.
> תהילים קד יט: עשה ירח למועדים;    שמש ידע מבואו.
> תהילים קד כ: תשת-חשך ויהי לילה    בו-תרמש כל-חיתו-יער.
> תהילים קד כא: הכפירים שאגים לטרף;    ולבקש מאל אכלם.
> תהילים קד כב: תזרח השמש יאספון;    ואל-מעונתם ירבצון.
> תהילים קד כג: יצא אדם לפעלו;    ולעבדתו עדי-ערב.
> תהילים קד כד: מה-רבו מעשיך יהוה    כלם בחכמה עשית;    מלאה הארץ    קנינך.
> תהילים קד כה: זה הים גדול    ורחב ידים:    שם-רמש ואין מספר;    חיות קטנות עם-גדלות.
> תהילים קד כו: שם אניות יהלכון;    לויתן זה-יצרת לשחק-בו.
> תהילים קד כז: כלם אליך ישברון    לתת אכלם בעתו.
> תהילים קד כח: תתן להם ילקטון;    תפתח ידך ישבעון טוב.
> תהילים קד כט: תסתיר פניך    יבהלון:    תסף רוחם יגועון;    ואל-עפרם ישובון.
> תהילים קד ל: תשלח רוחך יבראון;    ותחדש פני אדמה.
> תהילים קד לא: יהי כבוד יהוה לעולם;    ישמח יהוה במעשיו.
> תהילים קד לב: המביט לארץ ותרעד;    יגע בהרים ויעשנו.
> תהילים קד לג: אשירה ליהוה בחיי;    אזמרה לאלהי בעודי.
> תהילים קד לד: יערב עליו שיחי;    אנכי אשמח ביהוה.
> תהילים קד לה: יתמו חטאים מן-הארץ    ורשעים עוד אינם     ברכי נפשי    את-יהוה;    הללו-יה.
> תהילים קה א: הודו ליהוה קראו בשמו;    הודיעו בעמים עלילותיו.
> תהילים קה ב: שירו-לו זמרו-לו;    שיחו בכל-נפלאותיו.
> תהילים קה ג: התהללו בשם קדשו;    ישמח לב מבקשי יהוה.
> תהילים קה ד: דרשו יהוה ועזו;    בקשו פניו תמיד.
> תהילים קה ה: זכרו נפלאותיו אשר-עשה;    מפתיו ומשפטי-פיו.
> תהילים קה ו: זרע אברהם עבדו:    בני יעקב בחיריו.
> תהילים קה ז: הוא יהוה אלהינו;    בכל-הארץ משפטיו.
> תהילים קה ח: זכר לעולם בריתו;    דבר צוה לאלף דור.
> תהילים קה ט: אשר כרת את-אברהם;    ושבועתו לישחק.
> תהילים קה י: ויעמידה ליעקב לחק;    לישראל ברית עולם.
> תהילים קה יא: לאמר לך אתן את-ארץ-כנען:    חבל נחלתכם.
> תהילים קה יב: בהיותם מתי מספר;    כמעט וגרים בה.
> תהילים קה יג: ויתהלכו מגוי אל-גוי;    מממלכה אל-עם אחר.
> תהילים קה יד: לא-הניח אדם לעשקם;    ויוכח עליהם מלכים.
> תהילים קה טו: אל-תגעו במשיחי;    ולנביאי אל-תרעו.
> תהילים קה טז: ויקרא רעב על-הארץ;    כל-מטה-לחם שבר.
> תהילים קה יז: שלח לפניהם איש;    לעבד נמכר יוסף.
> תהילים קה יח: ענו בכבל רגליו (רגלו);    ברזל באה נפשו.
> תהילים קה יט: עד-עת בא-דברו    אמרת יהוה צרפתהו.
> תהילים קה כ: שלח מלך ויתירהו;    משל עמים ויפתחהו.
> תהילים קה כא: שמו אדון לביתו;    ומשל בכל-קנינו.
> תהילים קה כב: לאסר שריו בנפשו;    וזקניו יחכם.
> תהילים קה כג: ויבא ישראל מצרים;    ויעקב גר בארץ-חם.
> תהילים קה כד: ויפר את-עמו מאד;    ויעצמהו מצריו.
> תהילים קה כה: הפך לבם לשנא עמו;    להתנכל בעבדיו.
> תהילים קה כו: שלח משה עבדו;    אהרן אשר בחר-בו.
> תהילים קה כז: שמו-בם דברי אתותיו;    ומפתים בארץ חם.
> תהילים קה כח: שלח חשך ויחשך;    ולא-מרו את-דבריו (דברו).
> תהילים קה כט: הפך את-מימיהם לדם;    וימת את-דגתם.
> תהילים קה ל: שרץ ארצם צפרדעים;    בחדרי מלכיהם.
> תהילים קה לא: אמר ויבא ערב;    כנים בכל-גבולם.
> תהילים קה לב: נתן גשמיהם ברד;    אש להבות בארצם.
> תהילים קה לג: ויך גפנם ותאנתם;    וישבר עץ גבולם.
> תהילים קה לד: אמר ויבא ארבה;    וילק ואין מספר.
> תהילים קה לה: ויאכל כל-עשב בארצם;    ויאכל פרי אדמתם.
> תהילים קה לו: ויך כל-בכור בארצם;    ראשית לכל-אונם.
> תהילים קה לז: ויוציאם בכסף וזהב;    ואין בשבטיו כושל.
> תהילים קה לח: שמח מצרים בצאתם:    כי-נפל פחדם עליהם.
> תהילים קה לט: פרש ענן למסך;    ואש להאיר לילה.
> תהילים קה מ: שאל ויבא שלו;    ולחם שמים ישביעם.
> תהילים קה מא: פתח צור ויזובו מים;    הלכו בציות נהר.
> תהילים קה מב: כי-זכר את-דבר קדשו;    את-אברהם עבדו.
> תהילים קה מג: ויוצא עמו בששון;    ברנה את-בחיריו.
> תהילים קה מד: ויתן להם ארצות גוים;    ועמל לאמים יירשו.
> תהילים קה מה: בעבור ישמרו חקיו    ותורתיו ינצרו;    הללו-יה.
> תהילים קו א: הללו-יה:    הודו ליהוה כי-טוב    כי לעולם חסדו.
> תהילים קו ב: מי ימלל גבורות יהוה;    ישמיע כל-תהלתו.
> תהילים קו ג: אשרי שמרי משפט;    עשה צדקה בכל-עת.
> תהילים קו ד: זכרני יהוה ברצון עמך;    פקדני בישועתך.
> תהילים קו ה: לראות בטובת בחיריך    לשמח בשמחת גויך;    להתהלל    עם-נחלתך.
> תהילים קו ו: חטאנו עם-אבותינו;    העוינו הרשענו.
> תהילים קו ז: אבותינו במצרים    לא-השכילו נפלאותיך     לא זכרו    את-רב חסדיך;    וימרו על-ים    בים-סוף.
> תהילים קו ח: ויושיעם למען שמו    להודיע את-גבורתו.
> תהילים קו ט: ויגער בים-סוף ויחרב;    ויוליכם בתהמות כמדבר.
> תהילים קו י: ויושיעם מיד שונא;    ויגאלם מיד אויב.
> תהילים קו יא: ויכסו-מים צריהם;    אחד מהם לא נותר.
> תהילים קו יב: ויאמינו בדבריו;    ישירו תהלתו.
> תהילים קו יג: מהרו שכחו מעשיו;    לא-חכו לעצתו.
> תהילים קו יד: ויתאוו תאוה במדבר;    וינסו-אל בישימון.
> תהילים קו טו: ויתן להם שאלתם;    וישלח רזון בנפשם.
> תהילים קו טז: ויקנאו למשה במחנה;    לאהרן קדוש יהוה.
> תהילים קו יז: תפתח-ארץ ותבלע דתן;    ותכס על-עדת אבירם.
> תהילים קו יח: ותבער-אש בעדתם;    להבה תלהט רשעים.
> תהילים קו יט: יעשו-עגל בחרב;    וישתחוו למסכה.
> תהילים קו כ: וימירו את-כבודם;    בתבנית שור אכל עשב.
> תהילים קו כא: שכחו אל מושיעם    עשה גדלות במצרים.
> תהילים קו כב: נפלאות בארץ חם;    נוראות על-ים-סוף.
> תהילים קו כג: ויאמר    להשמידם:    לולי משה בחירו    עמד בפרץ לפניו;    להשיב חמתו    מהשחית.
> תהילים קו כד: וימאסו בארץ חמדה;    לא-האמינו לדברו.
> תהילים קו כה: וירגנו באהליהם;    לא שמעו בקול יהוה.
> תהילים קו כו: וישא ידו להם    להפיל אותם במדבר.
> תהילים קו כז: ולהפיל זרעם בגוים;    ולזרותם בארצות.
> תהילים קו כח: ויצמדו לבעל פעור;    ויאכלו זבחי מתים.
> תהילים קו כט: ויכעיסו במעלליהם;    ותפרץ-בם מגפה.
> תהילים קו ל: ויעמד פינחס ויפלל;    ותעצר המגפה.
> תהילים קו לא: ותחשב לו לצדקה;    לדר ודר עד-עולם.
> תהילים קו לב: ויקציפו על-מי מריבה;    וירע למשה בעבורם.
> תהילים קו לג: כי-המרו את-רוחו;    ויבטא בשפתיו.
> תהילים קו לד: לא-השמידו את-העמים    אשר אמר יהוה להם.
> תהילים קו לה: ויתערבו בגוים;    וילמדו מעשיהם.
> תהילים קו לו: ויעבדו את-עצביהם;    ויהיו להם למוקש.
> תהילים קו לז: ויזבחו את-בניהם ואת-בנותיהם    לשדים.
> תהילים קו לח: וישפכו דם נקי דם-בניהם ובנותיהם    אשר זבחו לעצבי כנען;    ותחנף הארץ    בדמים.
> תהילים קו לט: ויטמאו במעשיהם;    ויזנו במעלליהם.
> תהילים קו מ: ויחר-אף יהוה בעמו;    ויתעב את-נחלתו.
> תהילים קו מא: ויתנם ביד-גוים;    וימשלו בהם שנאיהם.
> תהילים קו מב: וילחצום אויביהם;    ויכנעו תחת ידם.
> תהילים קו מג: פעמים רבות    יצילם:    והמה ימרו בעצתם;    וימכו בעונם.
> תהילים קו מד: וירא בצר להם    בשמעו את-רנתם.
> תהילים קו מה: ויזכר להם בריתו;    וינחם כרב חסדו.
> תהילים קו מו: ויתן אותם לרחמים    לפני כל-שוביהם.
> תהילים קו מז: הושיענו יהוה אלהינו    וקבצנו מן-הגוים:    להדות לשם קדשך;    להשתבח בתהלתך.
> תהילים קו מח: ברוך יהוה אלהי ישראל    מן-העולם ועד העולם     ואמר כל-העם    אמן:    הללו-יה.
> תהילים קז א: הדו ליהוה כי-טוב:    כי לעולם חסדו.
> תהילים קז ב: יאמרו גאולי יהוה    אשר גאלם מיד-צר.
> תהילים קז ג: ומארצות קבצם:    ממזרח וממערב; מצפון ומים.
> תהילים קז ד: תעו במדבר בישימון דרך;    עיר מושב לא מצאו.
> תהילים קז ה: רעבים גם-צמאים    נפשם בהם תתעטף.
> תהילים קז ו: ויצעקו אל-יהוה בצר להם;    ממצוקותיהם יצילם.
> תהילים קז ז: וידריכם בדרך ישרה    ללכת אל-עיר מושב.
> תהילים קז ח: יודו ליהוה חסדו;    ונפלאותיו לבני אדם.
> תהילים קז ט: כי-השביע נפש שקקה;    ונפש רעבה מלא-טוב.
> תהילים קז י: ישבי חשך וצלמות;    אסירי עני וברזל.
> תהילים קז יא: כי-המרו אמרי-אל;    ועצת עליון נאצו.
> תהילים קז יב: ויכנע בעמל לבם;    כשלו ואין עזר.
> תהילים קז יג: ויזעקו אל-יהוה בצר להם;    ממצקותיהם יושיעם.
> תהילים קז יד: יוציאם מחשך וצלמות;    ומוסרותיהם ינתק.
> תהילים קז טו: יודו ליהוה חסדו;    ונפלאותיו לבני אדם.
> תהילים קז טז: כי-שבר דלתות נחשת;    ובריחי ברזל גדע.
> תהילים קז יז: אולים מדרך פשעם;    ומעונתיהם יתענו.
> תהילים קז יח: כל-אכל תתעב נפשם;    ויגיעו עד-שערי מות.
> תהילים קז יט: ויזעקו אל-יהוה בצר להם;    ממצקותיהם יושיעם.
> תהילים קז כ: ישלח דברו וירפאם;    וימלט משחיתותם.
> תהילים קז כא: יודו ליהוה חסדו;    ונפלאותיו לבני אדם.
> תהילים קז כב: ויזבחו זבחי תודה;    ויספרו מעשיו ברנה.
> תהילים קז כג: יורדי הים באניות;    עשי מלאכה במים רבים.
> תהילים קז כד: המה ראו מעשי יהוה;    ונפלאותיו במצולה.
> תהילים קז כה: ויאמר ויעמד רוח סערה;    ותרומם גליו.
> תהילים קז כו: יעלו שמים ירדו תהומות;    נפשם ברעה תתמוגג.
> תהילים קז כז: יחוגו וינועו כשכור;    וכל-חכמתם תתבלע.
> תהילים קז כח: ויצעקו אל-יהוה בצר להם;    וממצוקתיהם יוציאם.
> תהילים קז כט: יקם סערה לדממה;    ויחשו גליהם.
> תהילים קז ל: וישמחו כי-ישתקו;    וינחם אל-מחוז חפצם.
> תהילים קז לא: יודו ליהוה חסדו;    ונפלאותיו לבני אדם.
> תהילים קז לב: וירוממוהו בקהל-עם;    ובמושב זקנים יהללוהו.
> תהילים קז לג: ישם נהרות למדבר;    ומצאי מים לצמאון.
> תהילים קז לד: ארץ פרי למלחה;    מרעת יושבי בה.
> תהילים קז לה: ישם מדבר לאגם-מים;    וארץ ציה למצאי מים.
> תהילים קז לו: ויושב שם רעבים;    ויכוננו עיר מושב.
> תהילים קז לז: ויזרעו שדות ויטעו כרמים;    ויעשו פרי תבואה.
> תהילים קז לח: ויברכם וירבו מאד;    ובהמתם לא ימעיט.
> תהילים קז לט: וימעטו וישחו    מעצר רעה ויגון.
> תהילים קז מ: שפך בוז על-נדיבים;    ויתעם בתהו לא-דרך.
> תהילים קז מא: וישגב אביון מעוני;    וישם כצאן משפחות.
> תהילים קז מב: יראו ישרים וישמחו;    וכל-עולה קפצה פיה.
> תהילים קז מג: מי-חכם וישמר-אלה;    ויתבוננו חסדי יהוה.
> תהילים קח א: שיר מזמור לדוד.
> תהילים קח ב: נכון לבי אלהים; אשירה ואזמרה אף-כבודי.
> תהילים קח ג: עורה הנבל וכנור;    אעירה שחר.
> תהילים קח ד: אודך בעמים יהוה;    ואזמרך בלאמים.
> תהילים קח ה: כי-גדול מעל-שמים חסדך;    ועד-שחקים אמתך.
> תהילים קח ו: רומה על-שמים אלהים;    ועל כל-הארץ כבודך.
> תהילים קח ז: למען יחלצון ידידיך;    הושיעה ימינך וענני.
> תהילים קח ח: אלהים דבר בקדשו אעלזה:    אחלקה שכם; ועמק סכות אמדד.
> תהילים קח ט: לי גלעד לי מנשה ואפרים מעוז ראשי;    יהודה מחקקי.
> תהילים קח י: מואב סיר רחצי על-אדום אשליך נעלי;    עלי-פלשת אתרועע.
> תהילים קח יא: מי יבלני עיר מבצר;    מי נחני עד-אדום.
> תהילים קח יב: הלא-אלהים זנחתנו;    ולא-תצא אלהים בצבאתינו.
> תהילים קח יג: הבה-לנו עזרת מצר;    ושוא תשועת אדם.
> תהילים קח יד: באלהים נעשה-חיל;    והוא יבוס צרינו.
> תהילים קט א: למנצח לדוד מזמור:    אלהי תהלתי    אל-תחרש.
> תהילים קט ב: כי פי רשע ופי-מרמה עלי פתחו;    דברו אתי לשון שקר.
> תהילים קט ג: ודברי שנאה סבבוני;    וילחמוני חנם.
> תהילים קט ד: תחת-אהבתי ישטנוני;    ואני תפלה.
> תהילים קט ה: וישימו עלי רעה תחת טובה;    ושנאה תחת אהבתי.
> תהילים קט ו: הפקד עליו רשע;    ושטן יעמד על-ימינו.
> תהילים קט ז: בהשפטו יצא רשע;    ותפלתו תהיה לחטאה.
> תהילים קט ח: יהיו-ימיו מעטים;    פקדתו יקח אחר.
> תהילים קט ט: יהיו-בניו יתומים;    ואשתו אלמנה.
> תהילים קט י: ונוע ינועו בניו ושאלו;    ודרשו מחרבותיהם.
> תהילים קט יא: ינקש נושה לכל-אשר-לו;    ויבזו זרים יגיעו.
> תהילים קט יב: אל-יהי-לו משך חסד;    ואל-יהי חונן ליתומיו.
> תהילים קט יג: יהי-אחריתו להכרית;    בדור אחר ימח שמם.
> תהילים קט יד: יזכר עון אבתיו אל-יהוה;    וחטאת אמו אל-תמח.
> תהילים קט טו: יהיו נגד-יהוה תמיד;    ויכרת מארץ זכרם.
> תהילים קט טז: יען    אשר לא זכר עשות חסד:    וירדף איש-עני ואביון ונכאה לבב;    למותת.
> תהילים קט יז: ויאהב קללה ותבואהו;    ולא-חפץ בברכה ותרחק ממנו.
> תהילים קט יח: וילבש קללה כמדו:    ותבא כמים בקרבו; וכשמן בעצמותיו.
> תהילים קט יט: תהי-לו כבגד יעטה;    ולמזח תמיד יחגרה.
> תהילים קט כ: זאת פעלת שטני מאת יהוה;    והדברים רע על-נפשי.
> תהילים קט כא: ואתה יהוה אדני    עשה-אתי למען שמך;    כי-טוב חסדך    הצילני.
> תהילים קט כב: כי-עני ואביון אנכי;    ולבי חלל בקרבי.
> תהילים קט כג: כצל-כנטותו נהלכתי;    ננערתי כארבה.
> תהילים קט כד: ברכי כשלו מצום;    ובשרי כחש משמן.
> תהילים קט כה: ואני הייתי חרפה להם;    יראוני יניעון ראשם.
> תהילים קט כו: עזרני יהוה אלהי;    הושיעני כחסדך.
> תהילים קט כז: וידעו כי-ידך זאת;    אתה יהוה עשיתה.
> תהילים קט כח: יקללו-המה ואתה תברך:    קמו ויבשו ועבדך ישמח.
> תהילים קט כט: ילבשו שוטני כלמה;    ויעטו כמעיל בשתם.
> תהילים קט ל: אודה יהוה מאד בפי;    ובתוך רבים אהללנו.
> תהילים קט לא: כי-יעמד לימין אביון    להושיע משפטי נפשו.
> תהילים קי א: לדוד מזמור:    נאם יהוה לאדני שב לימיני;    עד-אשית איביך הדם לרגליך.
> תהילים קי ב: מטה-עזך ישלח יהוה מציון;    רדה בקרב איביך.
> תהילים קי ג: עמך נדבת    ביום חילך:    בהדרי-קדש מרחם משחר;    לך טל ילדתיך.
> תהילים קי ד: נשבע יהוה ולא ינחם    אתה-כהן לעולם;    על-דברתי    מלכי-צדק.
> תהילים קי ה: אדני על-ימינך;    מחץ ביום-אפו מלכים.
> תהילים קי ו: ידין בגוים מלא גויות;    מחץ ראש על-ארץ רבה.
> תהילים קי ז: מנחל בדרך ישתה;    על-כן ירים ראש.
> תהילים קיא א: הללו-יה:    אודה יהוה בכל-לבב;    בסוד ישרים ועדה.
> תהילים קיא ב: גדלים מעשי יהוה;    דרושים לכל-חפציהם.
> תהילים קיא ג: הוד-והדר פעלו;    וצדקתו עמדת לעד.
> תהילים קיא ד: זכר עשה לנפלאותיו;    חנון ורחום יהוה.
> תהילים קיא ה: טרף נתן ליראיו;    יזכר לעולם בריתו.
> תהילים קיא ו: כח מעשיו הגיד לעמו    לתת להם נחלת גוים.
> תהילים קיא ז: מעשי ידיו אמת ומשפט;    נאמנים כל-פקודיו.
> תהילים קיא ח: סמוכים לעד לעולם;    עשוים באמת וישר.
> תהילים קיא ט: פדות שלח לעמו    צוה-לעולם בריתו;    קדוש ונורא    שמו.
> תהילים קיא י: ראשית חכמה יראת יהוה    שכל טוב לכל-עשיהם;    תהלתו    עמדת לעד.
> תהילים קיב א: הללו-יה:    אשרי-איש ירא את-יהוה;    במצותיו חפץ מאד.
> תהילים קיב ב: גבור בארץ יהיה זרעו;    דור ישרים יברך.
> תהילים קיב ג: הון-ועשר בביתו;    וצדקתו עמדת לעד.
> תהילים קיב ד: זרח בחשך אור לישרים;    חנון ורחום וצדיק.
> תהילים קיב ה: טוב-איש חונן ומלוה;    יכלכל דבריו במשפט.
> תהילים קיב ו: כי-לעולם לא-ימוט;    לזכר עולם יהיה צדיק.
> תהילים קיב ז: משמועה רעה לא יירא;    נכון לבו בטח ביהוה.
> תהילים קיב ח: סמוך לבו לא יירא;    עד אשר-יראה בצריו.
> תהילים קיב ט: פזר נתן לאביונים    צדקתו עמדת לעד;    קרנו    תרום בכבוד.
> תהילים קיב י: רשע יראה וכעס    שניו יחרק ונמס;    תאות רשעים    תאבד.
> תהילים קיג א: הללו-יה:    הללו עבדי יהוה;    הללו את-שם יהוה.
> תהילים קיג ב: יהי שם יהוה מברך    מעתה ועד-עולם.
> תהילים קיג ג: ממזרח-שמש עד-מבואו    מהלל שם יהוה.
> תהילים קיג ד: רם על-כל-גוים יהוה;    על השמים כבודו.
> תהילים קיג ה: מי כיהוה אלהינו    המגביהי לשבת.
> תהילים קיג ו: המשפילי לראות    בשמים ובארץ.
> תהילים קיג ז: מקימי מעפר דל;    מאשפת ירים אביון.
> תהילים קיג ח: להושיבי עם-נדיבים;    עם נדיבי עמו.
> תהילים קיג ט: מושיבי עקרת הבית    אם-הבנים שמחה:    הללו-יה.
> תהילים קיד א: בצאת ישראל ממצרים;    בית יעקב מעם לעז.
> תהילים קיד ב: היתה יהודה לקדשו;    ישראל ממשלותיו.
> תהילים קיד ג: הים ראה וינס;    הירדן יסב לאחור.
> תהילים קיד ד: ההרים רקדו כאילים;    גבעות כבני-צאן.
> תהילים קיד ה: מה-לך הים כי תנוס;    הירדן תסב לאחור.
> תהילים קיד ו: ההרים תרקדו כאילים;    גבעות כבני-צאן.
> תהילים קיד ז: מלפני אדון חולי ארץ;    מלפני אלוה יעקב.
> תהילים קיד ח: ההפכי הצור אגם-מים;    חלמיש למעינו-מים.
> תהילים קטו א: לא לנו יהוה לא-לנו:    כי-לשמך תן כבוד על-חסדך על-אמתך.
> תהילים קטו ב: למה יאמרו הגוים:    איה-נא אלהיהם.
> תהילים קטו ג: ואלהינו בשמים    כל אשר-חפץ עשה.
> תהילים קטו ד: עצביהם כסף וזהב;    מעשה ידי אדם.
> תהילים קטו ה: פה-להם ולא ידברו;    עינים להם ולא יראו.
> תהילים קטו ו: אזנים להם ולא ישמעו;    אף להם ולא יריחון.
> תהילים קטו ז: ידיהם ולא ימישון רגליהם ולא יהלכו;    לא-יהגו בגרונם.
> תהילים קטו ח: כמוהם יהיו עשיהם    כל אשר-בטח בהם.
> תהילים קטו ט: ישראל בטח ביהוה;    עזרם ומגנם הוא.
> תהילים קטו י: בית אהרן בטחו ביהוה;    עזרם ומגנם הוא.
> תהילים קטו יא: יראי יהוה בטחו ביהוה;    עזרם ומגנם הוא.
> תהילים קטו יב: יהוה    זכרנו יברך:    יברך את-בית ישראל;    יברך את-בית אהרן.
> תהילים קטו יג: יברך יראי יהוה    הקטנים עם-הגדלים.
> תהילים קטו יד: יסף יהוה עליכם;    עליכם ועל בניכם.
> תהילים קטו טו: ברוכים אתם ליהוה    עשה שמים וארץ.
> תהילים קטו טז: השמים שמים ליהוה;    והארץ נתן לבני-אדם.
> תהילים קטו יז: לא המתים יהללו-יה;    ולא כל-ירדי דומה.
> תהילים קטו יח: ואנחנו נברך יה    מעתה ועד-עולם:    הללו-יה.
> תהילים קטז א: אהבתי כי-ישמע יהוה    את-קולי תחנוני.
> תהילים קטז ב: כי-הטה אזנו לי;    ובימי אקרא.
> תהילים קטז ג: אפפוני חבלי-מות ומצרי שאול מצאוני;    צרה ויגון אמצא.
> תהילים קטז ד: ובשם-יהוה אקרא:    אנה יהוה מלטה נפשי.
> תהילים קטז ה: חנון יהוה וצדיק;    ואלהינו מרחם.
> תהילים קטז ו: שמר פתאים יהוה;    דלתי ולי יהושיע.
> תהילים קטז ז: שובי נפשי למנוחיכי:    כי-יהוה גמל עליכי.
> תהילים קטז ח: כי חלצת נפשי ממות:    את-עיני מן-דמעה; את-רגלי מדחי.
> תהילים קטז ט: אתהלך לפני יהוה    בארצות החיים.
> תהילים קטז י: האמנתי כי אדבר;    אני עניתי מאד.
> תהילים קטז יא: אני אמרתי בחפזי:    כל-האדם כזב.
> תהילים קטז יב: מה-אשיב ליהוה    כל-תגמולוהי עלי.
> תהילים קטז יג: כוס-ישועות אשא;    ובשם יהוה אקרא.
> תהילים קטז יד: נדרי ליהוה אשלם;    נגדה-נא לכל-עמו.
> תהילים קטז טו: יקר בעיני יהוה    המותה לחסידיו.
> תהילים קטז טז: אנה יהוה    כי-אני עבדך:    אני-עבדך בן-אמתך;    פתחת למוסרי.
> תהילים קטז יז: לך-אזבח זבח תודה;    ובשם יהוה אקרא.
> תהילים קטז יח: נדרי ליהוה אשלם;    נגדה-נא לכל-עמו.
> תהילים קטז יט: בחצרות בית יהוה    בתוככי ירושלם:    הללו-יה.
> תהילים קיז א: הללו את-יהוה כל-גוים;    שבחוהו כל-האמים.
> תהילים קיז ב: כי גבר עלינו חסדו    ואמת-יהוה לעולם:    הללו-יה.
> תהילים קיח א: הודו ליהוה כי-טוב:    כי לעולם חסדו.
> תהילים קיח ב: יאמר-נא ישראל:    כי לעולם חסדו.
> תהילים קיח ג: יאמרו-נא בית-אהרן:    כי לעולם חסדו.
> תהילים קיח ד: יאמרו-נא יראי יהוה:    כי לעולם חסדו.
> תהילים קיח ה: מן-המצר קראתי יה;    ענני במרחב יה.
> תהילים קיח ו: יהוה לי לא אירא;    מה-יעשה לי אדם.
> תהילים קיח ז: יהוה לי בעזרי;    ואני אראה בשנאי.
> תהילים קיח ח: טוב לחסות ביהוה    מבטח באדם.
> תהילים קיח ט: טוב לחסות ביהוה    מבטח בנדיבים.
> תהילים קיח י: כל-גוים סבבוני;    בשם יהוה כי אמילם.
> תהילים קיח יא: סבוני גם-סבבוני;    בשם יהוה כי אמילם.
> תהילים קיח יב: סבוני כדבורים    דעכו כאש קוצים;    בשם יהוה    כי אמילם.
> תהילים קיח יג: דחה דחיתני לנפל;    ויהוה עזרני.
> תהילים קיח יד: עזי וזמרת יה;    ויהי-לי לישועה.
> תהילים קיח טו: קול רנה וישועה באהלי צדיקים;    ימין יהוה עשה חיל.
> תהילים קיח טז: ימין יהוה רוממה;    ימין יהוה עשה חיל.
> תהילים קיח יז: לא-אמות כי-אחיה;    ואספר מעשי יה.
> תהילים קיח יח: יסר יסרני יה;    ולמות לא נתנני.
> תהילים קיח יט: פתחו-לי שערי-צדק;    אבא-בם אודה יה.
> תהילים קיח כ: זה-השער ליהוה;    צדיקים יבאו בו.
> תהילים קיח כא: אודך כי עניתני;    ותהי-לי לישועה.
> תהילים קיח כב: אבן מאסו הבונים    היתה לראש פנה.
> תהילים קיח כג: מאת יהוה היתה זאת;    היא נפלאת בעינינו.
> תהילים קיח כד: זה-היום עשה יהוה;    נגילה ונשמחה בו.
> תהילים קיח כה: אנא יהוה הושיעה נא;    אנא יהוה הצליחה נא.
> תהילים קיח כו: ברוך הבא בשם יהוה;    ברכנוכם מבית יהוה.
> תהילים קיח כז: אל יהוה ויאר-לנו:    אסרו-חג בעבתים עד קרנות המזבח.
> תהילים קיח כח: אלי אתה ואודך;    אלהי ארוממך.
> תהילים קיח כט: הודו ליהוה כי-טוב:    כי לעולם חסדו.
> תהילים קיט א: אשרי תמימי-דרך    ההלכים בתורת יהוה.
> תהילים קיט ב: אשרי נצרי עדתיו;    בכל-לב ידרשוהו.
> תהילים קיט ג: אף לא-פעלו עולה;    בדרכיו הלכו.
> תהילים קיט ד: אתה צויתה פקדיך    לשמר מאד.
> תהילים קיט ה: אחלי יכנו דרכי    לשמר חקיך.
> תהילים קיט ו: אז לא-אבוש    בהביטי אל-כל-מצותיך.
> תהילים קיט ז: אודך בישר לבב    בלמדי משפטי צדקך.
> תהילים קיט ח: את-חקיך אשמר;    אל-תעזבני עד-מאד.
> תהילים קיט ט: במה יזכה-נער את-ארחו    לשמר כדברך.
> תהילים קיט י: בכל-לבי דרשתיך;    אל-תשגני ממצותיך.
> תהילים קיט יא: בלבי צפנתי אמרתך    למען לא אחטא-לך.
> תהילים קיט יב: ברוך אתה יהוה    למדני חקיך.
> תהילים קיט יג: בשפתי ספרתי    כל משפטי-פיך.
> תהילים קיט יד: בדרך עדותיך ששתי    כעל כל-הון.
> תהילים קיט טו: בפקודיך אשיחה;    ואביטה ארחתיך.
> תהילים קיט טז: בחקתיך אשתעשע;    לא אשכח דברך.
> תהילים קיט יז: גמל על-עבדך אחיה;    ואשמרה דברך.
> תהילים קיט יח: גל-עיני ואביטה    נפלאות מתורתך.
> תהילים קיט יט: גר אנכי בארץ;    אל-תסתר ממני מצותיך.
> תהילים קיט כ: גרסה נפשי לתאבה    אל-משפטיך בכל-עת.
> תהילים קיט כא: גערת זדים ארורים    השגים ממצותיך.
> תהילים קיט כב: גל מעלי חרפה ובוז:    כי עדתיך נצרתי.
> תהילים קיט כג: גם ישבו שרים בי נדברו    עבדך ישיח בחקיך.
> תהילים קיט כד: גם-עדתיך שעשעי    אנשי עצתי.
> תהילים קיט כה: דבקה לעפר נפשי;    חיני כדברך.
> תהילים קיט כו: דרכי ספרתי ותענני;    למדני חקיך.
> תהילים קיט כז: דרך-פקודיך הבינני;    ואשיחה בנפלאותיך.
> תהילים קיט כח: דלפה נפשי מתוגה;    קימני כדברך.
> תהילים קיט כט: דרך-שקר הסר ממני;    ותורתך חנני.
> תהילים קיט ל: דרך-אמונה בחרתי;    משפטיך שויתי.
> תהילים קיט לא: דבקתי בעדותיך;    יהוה אל-תבישני.
> תהילים קיט לב: דרך-מצותיך ארוץ:    כי תרחיב לבי.
> תהילים קיט לג: הורני יהוה דרך חקיך;    ואצרנה עקב.
> תהילים קיט לד: הבינני ואצרה תורתך;    ואשמרנה בכל-לב.
> תהילים קיט לה: הדריכני בנתיב מצותיך:    כי-בו חפצתי.
> תהילים קיט לו: הט-לבי אל-עדותיך;    ואל אל-בצע.
> תהילים קיט לז: העבר עיני מראות שוא;    בדרכך חיני.
> תהילים קיט לח: הקם לעבדך אמרתך    אשר ליראתך.
> תהילים קיט לט: העבר חרפתי אשר יגרתי:    כי משפטיך טובים.
> תהילים קיט מ: הנה תאבתי לפקדיך;    בצדקתך חיני.
> תהילים קיט מא: ויבאני חסדך יהוה;    תשועתך כאמרתך.
> תהילים קיט מב: ואענה חרפי דבר:    כי-בטחתי בדברך.
> תהילים קיט מג: ואל-תצל מפי דבר-אמת עד-מאד:    כי למשפטך יחלתי.
> תהילים קיט מד: ואשמרה תורתך תמיד    לעולם ועד.
> תהילים קיט מה: ואתהלכה ברחבה:    כי פקדיך דרשתי.
> תהילים קיט מו: ואדברה בעדתיך נגד מלכים;    ולא אבוש.
> תהילים קיט מז: ואשתעשע במצותיך    אשר אהבתי.
> תהילים קיט מח: ואשא-כפי אל-מצותיך אשר אהבתי;    ואשיחה בחקיך.
> תהילים קיט מט: זכר-דבר לעבדך    על אשר יחלתני.
> תהילים קיט נ: זאת נחמתי בעניי:    כי אמרתך חיתני.
> תהילים קיט נא: זדים הליצני עד-מאד;    מתורתך לא נטיתי.
> תהילים קיט נב: זכרתי משפטיך מעולם יהוה;    ואתנחם.
> תהילים קיט נג: זלעפה אחזתני מרשעים    עזבי תורתך.
> תהילים קיט נד: זמרות היו-לי חקיך    בבית מגורי.
> תהילים קיט נה: זכרתי בלילה שמך יהוה;    ואשמרה תורתך.
> תהילים קיט נו: זאת היתה-לי:    כי פקדיך נצרתי.
> תהילים קיט נז: חלקי יהוה אמרתי    לשמר דבריך.
> תהילים קיט נח: חליתי פניך בכל-לב;    חנני כאמרתך.
> תהילים קיט נט: חשבתי דרכי;    ואשיבה רגלי אל-עדתיך.
> תהילים קיט ס: חשתי ולא התמהמהתי    לשמר מצותיך.
> תהילים קיט סא: חבלי רשעים עודני;    תורתך לא שכחתי.
> תהילים קיט סב: חצות-לילה אקום להודות לך:    על משפטי צדקך.
> תהילים קיט סג: חבר אני לכל-אשר יראוך;    ולשמרי פקודיך.
> תהילים קיט סד: חסדך יהוה מלאה הארץ;    חקיך למדני.
> תהילים קיט סה: טוב עשית עם-עבדך    יהוה כדברך.
> תהילים קיט סו: טוב טעם ודעת למדני:    כי במצותיך האמנתי.
> תהילים קיט סז: טרם אענה אני שגג;    ועתה אמרתך שמרתי.
> תהילים קיט סח: טוב-אתה ומטיב;    למדני חקיך.
> תהילים קיט סט: טפלו עלי שקר זדים;    אני בכל-לב אצר פקודיך.
> תהילים קיט ע: טפש כחלב לבם;    אני תורתך שעשעתי.
> תהילים קיט עא: טוב-לי כי-עניתי    למען אלמד חקיך.
> תהילים קיט עב: טוב-לי תורת-פיך    מאלפי זהב וכסף.
> תהילים קיט עג: ידיך עשוני ויכוננוני;    הבינני ואלמדה מצותיך.
> תהילים קיט עד: יראיך יראוני וישמחו:    כי לדברך יחלתי.
> תהילים קיט עה: ידעתי יהוה כי-צדק משפטיך;    ואמונה עניתני.
> תהילים קיט עו: יהי-נא חסדך לנחמני    כאמרתך לעבדך.
> תהילים קיט עז: יבאוני רחמיך ואחיה:    כי-תורתך שעשעי.
> תהילים קיט עח: יבשו זדים כי-שקר עותוני;    אני אשיח בפקודיך.
> תהילים קיט עט: ישובו לי יראיך;    וידעו (וידעי) עדתיך.
> תהילים קיט פ: יהי-לבי תמים בחקיך    למען לא אבוש.
> תהילים קיט פא: כלתה לתשועתך נפשי;    לדברך יחלתי.
> תהילים קיט פב: כלו עיני לאמרתך    לאמר מתי תנחמני.
> תהילים קיט פג: כי-הייתי כנאד בקיטור    חקיך לא שכחתי.
> תהילים קיט פד: כמה ימי-עבדך;    מתי תעשה ברדפי משפט.
> תהילים קיט פה: כרו-לי זדים שיחות    אשר לא כתורתך.
> תהילים קיט פו: כל-מצותיך אמונה;    שקר רדפוני עזרני.
> תהילים קיט פז: כמעט כלוני בארץ;    ואני לא-עזבתי פקדיך.
> תהילים קיט פח: כחסדך חיני;    ואשמרה עדות פיך.
> תהילים קיט פט: לעולם יהוה    דברך נצב בשמים.
> תהילים קיט צ: לדר ודר אמונתך;    כוננת ארץ ותעמד.
> תהילים קיט צא: למשפטיך עמדו היום:    כי הכל עבדיך.
> תהילים קיט צב: לולי תורתך שעשעי    אז אבדתי בעניי.
> תהילים קיט צג: לעולם לא-אשכח פקודיך:    כי בם חייתני.
> תהילים קיט צד: לך-אני הושיעני:    כי פקודיך דרשתי.
> תהילים קיט צה: לי קוו רשעים לאבדני;    עדתיך אתבונן.
> תהילים קיט צו: לכל-תכלה ראיתי קץ;    רחבה מצותך מאד.
> תהילים קיט צז: מה-אהבתי תורתך:    כל-היום היא שיחתי.
> תהילים קיט צח: מאיבי תחכמני מצותך:    כי לעולם היא-לי.
> תהילים קיט צט: מכל-מלמדי השכלתי:    כי עדותיך שיחה לי.
> תהילים קיט ק: מזקנים אתבונן:    כי פקודיך נצרתי.
> תהילים קיט קא: מכל-ארח רע כלאתי רגלי    למען אשמר דברך.
> תהילים קיט קב: ממשפטיך לא-סרתי:    כי-אתה הורתני.
> תהילים קיט קג: מה-נמלצו לחכי אמרתך    מדבש לפי.
> תהילים קיט קד: מפקודיך אתבונן;    על כן שנאתי כל-ארח שקר.
> תהילים קיט קה: נר-לרגלי דברך;    ואור לנתיבתי.
> תהילים קיט קו: נשבעתי ואקימה    לשמר משפטי צדקך.
> תהילים קיט קז: נעניתי עד-מאד;    יהוה חיני כדברך.
> תהילים קיט קח: נדבות פי רצה-נא יהוה;    ומשפטיך למדני.
> תהילים קיט קט: נפשי בכפי תמיד;    ותורתך לא שכחתי.
> תהילים קיט קי: נתנו רשעים פח לי;    ומפקודיך לא תעיתי.
> תהילים קיט קיא: נחלתי עדותיך לעולם:    כי-ששון לבי המה.
> תהילים קיט קיב: נטיתי לבי לעשות חקיך    לעולם עקב.
> תהילים קיט קיג: סעפים שנאתי;    ותורתך אהבתי.
> תהילים קיט קיד: סתרי ומגני אתה;    לדברך יחלתי.
> תהילים קיט קטו: סורו-ממני מרעים;    ואצרה מצות אלהי.
> תהילים קיט קטז: סמכני כאמרתך ואחיה;    ואל-תבישני משברי.
> תהילים קיט קיז: סעדני ואושעה;    ואשעה בחקיך תמיד.
> תהילים קיט קיח: סלית כל-שוגים מחקיך:    כי-שקר תרמיתם.
> תהילים קיט קיט: סגים השבת כל-רשעי-ארץ;    לכן אהבתי עדתיך.
> תהילים קיט קכ: סמר מפחדך בשרי;    וממשפטיך יראתי.
> תהילים קיט קכא: עשיתי משפט וצדק;    בל-תניחני לעשקי.
> תהילים קיט קכב: ערב עבדך לטוב;    אל-יעשקני זדים.
> תהילים קיט קכג: עיני כלו לישועתך;    ולאמרת צדקך.
> תהילים קיט קכד: עשה עם-עבדך כחסדך;    וחקיך למדני.
> תהילים קיט קכה: עבדך-אני הבינני;    ואדעה עדתיך.
> תהילים קיט קכו: עת לעשות ליהוה    הפרו תורתך.
> תהילים קיט קכז: על-כן אהבתי מצותיך    מזהב ומפז.
> תהילים קיט קכח: על-כן כל-פקודי כל ישרתי;    כל-ארח שקר שנאתי.
> תהילים קיט קכט: פלאות עדותיך;    על-כן נצרתם נפשי.
> תהילים קיט קל: פתח דבריך יאיר;    מבין פתיים.
> תהילים קיט קלא: פי-פערתי ואשאפה:    כי למצותיך יאבתי.
> תהילים קיט קלב: פנה-אלי וחנני    כמשפט לאהבי שמך.
> תהילים קיט קלג: פעמי הכן באמרתך;    ואל-תשלט-בי כל-און.
> תהילים קיט קלד: פדני מעשק אדם;    ואשמרה פקודיך.
> תהילים קיט קלה: פניך האר בעבדך;    ולמדני את-חקיך.
> תהילים קיט קלו: פלגי-מים ירדו עיני    על לא-שמרו תורתך.
> תהילים קיט קלז: צדיק אתה יהוה;    וישר משפטיך.
> תהילים קיט קלח: צוית צדק עדתיך;    ואמונה מאד.
> תהילים קיט קלט: צמתתני קנאתי:    כי-שכחו דבריך צרי.
> תהילים קיט קמ: צרופה אמרתך מאד;    ועבדך אהבה.
> תהילים קיט קמא: צעיר אנכי ונבזה;    פקדיך לא שכחתי.
> תהילים קיט קמב: צדקתך צדק לעולם;    ותורתך אמת.
> תהילים קיט קמג: צר-ומצוק מצאוני;    מצותיך שעשעי.
> תהילים קיט קמד: צדק עדותיך לעולם;    הבינני ואחיה.
> תהילים קיט קמה: קראתי בכל-לב ענני יהוה;    חקיך אצרה.
> תהילים קיט קמו: קראתיך הושיעני;    ואשמרה עדתיך.
> תהילים קיט קמז: קדמתי בנשף ואשועה;    לדבריך (לדברך) יחלתי.
> תהילים קיט קמח: קדמו עיני אשמרות    לשיח באמרתך.
> תהילים קיט קמט: קולי שמעה כחסדך;    יהוה כמשפטך חיני.
> תהילים קיט קנ: קרבו רדפי זמה;    מתורתך רחקו.
> תהילים קיט קנא: קרוב אתה יהוה;    וכל-מצותיך אמת.
> תהילים קיט קנב: קדם ידעתי מעדתיך:    כי לעולם יסדתם.
> תהילים קיט קנג: ראה-עניי וחלצני:    כי-תורתך לא שכחתי.
> תהילים קיט קנד: ריבה ריבי וגאלני;    לאמרתך חיני.
> תהילים קיט קנה: רחוק מרשעים ישועה:    כי חקיך לא דרשו.
> תהילים קיט קנו: רחמיך רבים יהוה;    כמשפטיך חיני.
> תהילים קיט קנז: רבים רדפי וצרי;    מעדותיך לא נטיתי.
> תהילים קיט קנח: ראיתי בגדים ואתקוטטה    אשר אמרתך לא שמרו.
> תהילים קיט קנט: ראה כי-פקודיך אהבתי;    יהוה כחסדך חיני.
> תהילים קיט קס: ראש-דברך אמת;    ולעולם כל-משפט צדקך.
> תהילים קיט קסא: שרים רדפוני חנם;    ומדבריך (ומדברך) פחד לבי.
> תהילים קיט קסב: שש אנכי על-אמרתך    כמוצא שלל רב.
> תהילים קיט קסג: שקר שנאתי ואתעבה;    תורתך אהבתי.
> תהילים קיט קסד: שבע ביום הללתיך    על משפטי צדקך.
> תהילים קיט קסה: שלום רב לאהבי תורתך;    ואין-למו מכשול.
> תהילים קיט קסו: שברתי לישועתך יהוה;    ומצותיך עשיתי.
> תהילים קיט קסז: שמרה נפשי עדתיך;    ואהבם מאד.
> תהילים קיט קסח: שמרתי פקודיך ועדתיך:    כי כל-דרכי נגדך.
> תהילים קיט קסט: תקרב רנתי לפניך יהוה;    כדברך הבינני.
> תהילים קיט קע: תבוא תחנתי לפניך;    כאמרתך הצילני.
> תהילים קיט קעא: תבענה שפתי תהלה:    כי תלמדני חקיך.
> תהילים קיט קעב: תען לשוני אמרתך:    כי כל-מצותיך צדק.
> תהילים קיט קעג: תהי-ידך לעזרני:    כי פקודיך בחרתי.
> תהילים קיט קעד: תאבתי לישועתך יהוה;    ותורתך שעשעי.
> תהילים קיט קעה: תחי-נפשי ותהללך;    ומשפטך יעזרני.
> תהילים קיט קעו: תעיתי    כשה אבד בקש עבדך:    כי מצותיך    לא שכחתי.
> תהילים קכ א: שיר המעלות:    אל-יהוה בצרתה לי    קראתי ויענני.
> תהילים קכ ב: יהוה הצילה נפשי משפת-שקר:    מלשון רמיה.
> תהילים קכ ג: מה-יתן לך ומה-יסיף לך    לשון רמיה.
> תהילים קכ ד: חצי גבור שנונים;    עם גחלי רתמים.
> תהילים קכ ה: אויה-לי כי-גרתי משך;    שכנתי עם-אהלי קדר.
> תהילים קכ ו: רבת שכנה-לה נפשי    עם שונא שלום.
> תהילים קכ ז: אני-שלום וכי אדבר;    המה למלחמה.
> תהילים קכא א: שיר למעלות:    אשא עיני אל-ההרים    מאין יבא עזרי.
> תהילים קכא ב: עזרי מעם יהוה    עשה שמים וארץ.
> תהילים קכא ג: אל-יתן למוט רגלך;    אל-ינום שמרך.
> תהילים קכא ד: הנה לא-ינום ולא יישן    שומר ישראל.
> תהילים קכא ה: יהוה שמרך;    יהוה צלך על-יד ימינך.
> תהילים קכא ו: יומם השמש לא-יככה;    וירח בלילה.
> תהילים קכא ז: יהוה ישמרך מכל-רע:    ישמר את-נפשך.
> תהילים קכא ח: יהוה ישמר-צאתך ובואך    מעתה ועד-עולם.
> תהילים קכב א: שיר המעלות לדוד:    שמחתי באמרים לי    בית יהוה נלך.
> תהילים קכב ב: עמדות היו רגלינו    בשעריך ירושלם.
> תהילים קכב ג: ירושלם הבנויה    כעיר שחברה-לה יחדו.
> תהילים קכב ד: ששם עלו שבטים שבטי-יה עדות לישראל:    להדות לשם יהוה.
> תהילים קכב ה: כי שמה ישבו כסאות למשפט:    כסאות לבית דוד.
> תהילים קכב ו: שאלו שלום ירושלם;    ישליו אהביך.
> תהילים קכב ז: יהי-שלום בחילך;    שלוה בארמנותיך.
> תהילים קכב ח: למען אחי ורעי    אדברה-נא שלום בך.
> תהילים קכב ט: למען בית-יהוה אלהינו    אבקשה טוב לך.
> תהילים קכג א: שיר המעלות:    אליך נשאתי את-עיני    הישבי בשמים.
> תהילים קכג ב: הנה כעיני עבדים    אל-יד אדוניהם     כעיני שפחה    אל-יד גברתה:    כן עינינו אל-יהוה אלהינו    עד שיחננו.
> תהילים קכג ג: חננו יהוה חננו:    כי-רב שבענו בוז.
> תהילים קכג ד: רבת    שבעה-לה נפשנו:    הלעג השאננים;    הבוז לגאיונים (לגאי יונים).
> תהילים קכד א: שיר המעלות לדוד:    לולי יהוה שהיה לנו    יאמר-נא ישראל.
> תהילים קכד ב: לולי יהוה שהיה לנו    בקום עלינו אדם.
> תהילים קכד ג: אזי חיים בלעונו    בחרות אפם בנו.
> תהילים קכד ד: אזי המים שטפונו    נחלה עבר על-נפשנו.
> תהילים קכד ה: אזי עבר על-נפשנו    המים הזידונים.
> תהילים קכד ו: ברוך יהוה    שלא נתננו טרף לשניהם.
> תהילים קכד ז: נפשנו    כצפור נמלטה מפח יוקשים:    הפח נשבר    ואנחנו נמלטנו.
> תהילים קכד ח: עזרנו בשם יהוה    עשה שמים וארץ.
> תהילים קכה א: שיר המעלות:    הבטחים ביהוה    כהר-ציון לא-ימוט לעולם ישב.
> תהילים קכה ב: ירושלם    הרים סביב לה:    ויהוה סביב לעמו    מעתה ועד-עולם.
> תהילים קכה ג: כי לא ינוח שבט הרשע    על גורל הצדיקים:    למען לא-ישלחו הצדיקים בעולתה    ידיהם.
> תהילים קכה ד: היטיבה יהוה לטובים;    ולישרים בלבותם.
> תהילים קכה ה: והמטים עקלקלותם    יוליכם יהוה את-פעלי האון:    שלום    על-ישראל.
> תהילים קכו א: שיר המעלות:    בשוב יהוה את-שיבת ציון    היינו כחלמים.
> תהילים קכו ב: אז ימלא שחוק פינו    ולשוננו רנה:    אז יאמרו בגוים    הגדיל יהוה לעשות עם-אלה.
> תהילים קכו ג: הגדיל יהוה לעשות עמנו    היינו שמחים.
> תהילים קכו ד: שובה יהוה את-שבותנו (שביתנו)    כאפיקים בנגב.
> תהילים קכו ה: הזרעים בדמעה    ברנה יקצרו.
> תהילים קכו ו: הלוך ילך ובכה    נשא משך-הזרע:    בא-יבא ברנה    נשא אלמתיו.
> תהילים קכז א: שיר המעלות לשלמה:    אם-יהוה לא-יבנה בית    שוא עמלו בוניו בו;    אם-יהוה לא-ישמר-עיר    שוא שקד שומר.
> תהילים קכז ב: שוא לכם משכימי קום    מאחרי-שבת     אכלי    לחם העצבים;    כן יתן לידידו    שנא.
> תהילים קכז ג: הנה נחלת יהוה בנים:    שכר פרי הבטן.
> תהילים קכז ד: כחצים ביד-גבור    כן בני הנעורים.
> תהילים קכז ה: אשרי הגבר    אשר מלא את-אשפתו מהם:    לא-יבשו    כי-ידברו את-אויבים בשער.
> תהילים קכח א: שיר המעלות:    אשרי כל-ירא יהוה    ההלך בדרכיו.
> תהילים קכח ב: יגיע כפיך כי תאכל;    אשריך וטוב לך.
> תהילים קכח ג: אשתך כגפן פריה    בירכתי ביתך:    בניך כשתלי זיתים    סביב לשלחנך.
> תהילים קכח ד: הנה כי-כן יברך גבר    ירא יהוה.
> תהילים קכח ה: יברכך יהוה מציון:    וראה בטוב ירושלם כל ימי חייך.
> תהילים קכח ו: וראה-בנים לבניך:    שלום על-ישראל.
> תהילים קכט א: שיר המעלות:    רבת צררוני מנעורי    יאמר-נא ישראל.
> תהילים קכט ב: רבת צררוני מנעורי;    גם לא-יכלו לי.
> תהילים קכט ג: על-גבי חרשו חרשים;    האריכו למענותם (למעניתם).
> תהילים קכט ד: יהוה צדיק;    קצץ עבות רשעים.
> תהילים קכט ה: יבשו ויסגו אחור    כל שנאי ציון.
> תהילים קכט ו: יהיו כחציר גגות    שקדמת שלף יבש.
> תהילים קכט ז: שלא מלא כפו קוצר;    וחצנו מעמר.
> תהילים קכט ח: ולא אמרו העברים    ברכת-יהוה אליכם;    ברכנו אתכם    בשם יהוה.
> תהילים קל א: שיר המעלות:    ממעמקים קראתיך    יהוה.
> תהילים קל ב: אדני    שמעה בקולי:    תהיינה אזניך קשבות    לקול תחנוני.
> תהילים קל ג: אם-עונות תשמר-יה    אדני מי יעמד.
> תהילים קל ד: כי-עמך הסליחה    למען תורא.
> תהילים קל ה: קויתי יהוה קותה נפשי;    ולדברו הוחלתי.
> תהילים קל ו: נפשי לאדני    משמרים לבקר שמרים לבקר.
> תהילים קל ז: יחל ישראל אל-יהוה:    כי-עם-יהוה החסד; והרבה עמו פדות.
> תהילים קל ח: והוא יפדה את-ישראל    מכל עונתיו.
> תהילים קלא א: שיר המעלות לדוד:    יהוה לא-גבה לבי    ולא-רמו עיני;    ולא-הלכתי    בגדלות ובנפלאות ממני.
> תהילים קלא ב: אם-לא שויתי ודוממתי    נפשי:    כגמל עלי אמו;    כגמל עלי נפשי.
> תהילים קלא ג: יחל ישראל אל-יהוה    מעתה ועד-עולם.
> תהילים קלב א: שיר המעלות:    זכור-יהוה לדוד    את כל-ענותו.
> תהילים קלב ב: אשר נשבע ליהוה;    נדר לאביר יעקב.
> תהילים קלב ג: אם-אבא באהל ביתי;    אם-אעלה על-ערש יצועי.
> תהילים קלב ד: אם אתן שנת לעיני;    לעפעפי תנומה.
> תהילים קלב ה: עד-אמצא מקום ליהוה;    משכנות לאביר יעקב.
> תהילים קלב ו: הנה-שמענוה באפרתה;    מצאנוה בשדי-יער.
> תהילים קלב ז: נבואה למשכנותיו;    נשתחוה להדם רגליו.
> תהילים קלב ח: קומה יהוה למנוחתך:    אתה וארון עזך.
> תהילים קלב ט: כהניך ילבשו-צדק;    וחסידיך ירננו.
> תהילים קלב י: בעבור דוד עבדך    אל-תשב פני משיחך.
> תהילים קלב יא: נשבע-יהוה לדוד אמת    לא-ישוב ממנה:    מפרי בטנך    אשית לכסא-לך.
> תהילים קלב יב: אם-ישמרו בניך בריתי    ועדתי זו אלמדם:    גם-בניהם עדי-עד    ישבו לכסא-לך.
> תהילים קלב יג: כי-בחר יהוה בציון;    אוה למושב לו.
> תהילים קלב יד: זאת-מנוחתי עדי-עד:    פה-אשב כי אותיה.
> תהילים קלב טו: צידה ברך אברך;    אביוניה אשביע לחם.
> תהילים קלב טז: וכהניה אלביש ישע;    וחסידיה רנן ירננו.
> תהילים קלב יז: שם אצמיח קרן לדוד;    ערכתי נר למשיחי.
> תהילים קלב יח: אויביו אלביש בשת;    ועליו יציץ נזרו.
> תהילים קלג א: שיר המעלות לדוד:    הנה מה-טוב ומה-נעים    שבת אחים גם-יחד.
> תהילים קלג ב: כשמן הטוב    על-הראש     ירד    על-הזקן זקן-אהרן:    שירד    על-פי מדותיו.
> תהילים קלג ג: כטל-חרמון    שירד על-הררי ציון:    כי שם צוה יהוה    את-הברכה     חיים    עד-העולם.
> תהילים קלד א: שיר המעלות:    הנה ברכו את-יהוה    כל-עבדי יהוה     העמדים בבית-יהוה    בלילות.
> תהילים קלד ב: שאו-ידכם קדש;    וברכו את-יהוה.
> תהילים קלד ג: יברכך יהוה מציון:    עשה שמים וארץ.
> תהילים קלה א: הללו-יה:    הללו את-שם יהוה;    הללו עבדי יהוה.
> תהילים קלה ב: שעמדים בבית יהוה    בחצרות בית אלהינו.
> תהילים קלה ג: הללו-יה כי-טוב יהוה;    זמרו לשמו כי נעים.
> תהילים קלה ד: כי-יעקב בחר לו יה;    ישראל לסגלתו.
> תהילים קלה ה: כי אני ידעתי כי-גדול יהוה;    ואדנינו מכל-אלהים.
> תהילים קלה ו: כל אשר-חפץ יהוה    עשה:    בשמים ובארץ    בימים וכל-תהמות.
> תהילים קלה ז: מעלה נשאים    מקצה הארץ:    ברקים למטר עשה;    מוצא-רוח מאוצרותיו.
> תהילים קלה ח: שהכה בכורי מצרים    מאדם עד-בהמה.
> תהילים קלה ט: שלח אותת ומפתים בתוככי מצרים:    בפרעה ובכל-עבדיו.
> תהילים קלה י: שהכה גוים רבים;    והרג מלכים עצומים.
> תהילים קלה יא: לסיחון מלך האמרי ולעוג מלך הבשן;    ולכל ממלכות כנען.
> תהילים קלה יב: ונתן ארצם נחלה    נחלה לישראל עמו.
> תהילים קלה יג: יהוה שמך לעולם;    יהוה זכרך לדר-ודר.
> תהילים קלה יד: כי-ידין יהוה עמו;    ועל-עבדיו יתנחם.
> תהילים קלה טו: עצבי הגוים כסף וזהב;    מעשה ידי אדם.
> תהילים קלה טז: פה-להם ולא ידברו;    עינים להם ולא יראו.
> תהילים קלה יז: אזנים להם ולא יאזינו;    אף אין-יש-רוח בפיהם.
> תהילים קלה יח: כמוהם יהיו עשיהם    כל אשר-בטח בהם.
> תהילים קלה יט: בית ישראל ברכו את-יהוה;    בית אהרן ברכו את-יהוה.
> תהילים קלה כ: בית הלוי ברכו את-יהוה;    יראי יהוה ברכו את-יהוה.
> תהילים קלה כא: ברוך יהוה מציון    שכן ירושלם:    הללו-יה.
> תהילים קלו א: הודו ליהוה כי-טוב:    כי לעולם חסדו.
> תהילים קלו ב: הודו לאלהי האלהים:    כי לעולם חסדו.
> תהילים קלו ג: הודו לאדני האדנים:    כי לעולם חסדו.
> תהילים קלו ד: לעשה נפלאות גדלות לבדו:    כי לעולם חסדו.
> תהילים קלו ה: לעשה השמים בתבונה:    כי לעולם חסדו.
> תהילים קלו ו: לרקע הארץ על-המים:    כי לעולם חסדו.
> תהילים קלו ז: לעשה אורים גדלים:    כי לעולם חסדו.
> תהילים קלו ח: את-השמש לממשלת ביום:    כי לעולם חסדו.
> תהילים קלו ט: את-הירח וכוכבים לממשלות בלילה:    כי לעולם חסדו.
> תהילים קלו י: למכה מצרים בבכוריהם:    כי לעולם חסדו.
> תהילים קלו יא: ויוצא ישראל מתוכם:    כי לעולם חסדו.
> תהילים קלו יב: ביד חזקה ובזרוע נטויה:    כי לעולם חסדו.
> תהילים קלו יג: לגזר ים-סוף לגזרים:    כי לעולם חסדו.
> תהילים קלו יד: והעביר ישראל בתוכו:    כי לעולם חסדו.
> תהילים קלו טו: ונער פרעה וחילו בים-סוף:    כי לעולם חסדו.
> תהילים קלו טז: למוליך עמו במדבר:    כי לעולם חסדו.
> תהילים קלו יז: למכה מלכים גדלים:    כי לעולם חסדו.
> תהילים קלו יח: ויהרג מלכים אדירים:    כי לעולם חסדו.
> תהילים קלו יט: לסיחון מלך האמרי:    כי לעולם חסדו.
> תהילים קלו כ: ולעוג מלך הבשן:    כי לעולם חסדו.
> תהילים קלו כא: ונתן ארצם לנחלה:    כי לעולם חסדו.
> תהילים קלו כב: נחלה לישראל עבדו:    כי לעולם חסדו.
> תהילים קלו כג: שבשפלנו זכר לנו:    כי לעולם חסדו.
> תהילים קלו כד: ויפרקנו מצרינו:    כי לעולם חסדו.
> תהילים קלו כה: נתן לחם לכל-בשר:    כי לעולם חסדו.
> תהילים קלו כו: הודו לאל השמים:    כי לעולם חסדו.
> תהילים קלז א: על נהרות בבל שם ישבנו גם-בכינו:    בזכרנו את-ציון.
> תהילים קלז ב: על-ערבים בתוכה    תלינו כנרותינו.
> תהילים קלז ג: כי שם שאלונו שובינו דברי-שיר    ותוללינו שמחה:    שירו לנו    משיר ציון.
> תהילים קלז ד: איך נשיר את-שיר-יהוה:    על אדמת נכר.
> תהילים קלז ה: אם-אשכחך ירושלם    תשכח ימיני.
> תהילים קלז ו: תדבק-לשוני לחכי    אם-לא אזכרכי:    אם-לא אעלה את-ירושלם    על ראש שמחתי.
> תהילים קלז ז: זכר יהוה לבני אדום    את יום ירושלם:    האמרים ערו ערו    עד היסוד בה.
> תהילים קלז ח: בת-בבל    השדודה:    אשרי שישלם-לך    את-גמולך שגמלת לנו.
> תהילים קלז ט: אשרי שיאחז ונפץ את-עלליך    אל-הסלע.
> תהילים קלח א: לדוד:  אודך בכל-לבי;    נגד אלהים אזמרך.
> תהילים קלח ב: אשתחוה אל-היכל קדשך    ואודה את-שמך     על-חסדך    ועל-אמתך:    כי-הגדלת על-כל-שמך    אמרתך.
> תהילים קלח ג: ביום קראתי ותענני;    תרהבני בנפשי עז.
> תהילים קלח ד: יודוך יהוה כל-מלכי-ארץ:    כי שמעו אמרי-פיך.
> תהילים קלח ה: וישירו בדרכי יהוה:    כי-גדול כבוד יהוה.
> תהילים קלח ו: כי-רם יהוה ושפל יראה;    וגבה ממרחק יידע.
> תהילים קלח ז: אם-אלך בקרב צרה    תחיני:    על אף איבי תשלח ידך;    ותושיעני ימינך.
> תהילים קלח ח: יהוה יגמר בעדי:    יהוה חסדך לעולם; מעשי ידיך אל-תרף.
> תהילים קלט א: למנצח לדוד מזמור:    יהוה חקרתני    ותדע.
> תהילים קלט ב: אתה ידעת שבתי וקומי;    בנתה לרעי מרחוק.
> תהילים קלט ג: ארחי ורבעי זרית;    וכל-דרכי הסכנתה.
> תהילים קלט ד: כי אין מלה בלשוני;    הן יהוה ידעת כלה.
> תהילים קלט ה: אחור וקדם צרתני;    ותשת עלי כפכה.
> תהילים קלט ו: פלאיה (פליאה) דעת ממני;    נשגבה לא-אוכל לה.
> תהילים קלט ז: אנה אלך מרוחך;    ואנה מפניך אברח.
> תהילים קלט ח: אם אסק שמים שם אתה;    ואציעה שאול הנך.
> תהילים קלט ט: אשא כנפי-שחר;    אשכנה באחרית ים.
> תהילים קלט י: גם-שם ידך תנחני;    ותאחזני ימינך.
> תהילים קלט יא: ואמר אך-חשך ישופני;    ולילה אור בעדני.
> תהילים קלט יב: גם-חשך    לא-יחשיך ממך:    ולילה כיום יאיר    כחשיכה כאורה.
> תהילים קלט יג: כי-אתה קנית כליתי;    תסכני בבטן אמי.
> תהילים קלט יד: אודך    על כי נוראות נפליתי:    נפלאים מעשיך;    ונפשי ידעת מאד.
> תהילים קלט טו: לא-נכחד עצמי    ממך:    אשר-עשיתי בסתר;    רקמתי בתחתיות ארץ.
> תהילים קלט טז: גלמי ראו עיניך    ועל-ספרך כלם יכתבו:    ימים יצרו;    ולא (ולו) אחד בהם.
> תהילים קלט יז: ולי מה-יקרו רעיך אל;    מה עצמו ראשיהם.
> תהילים קלט יח: אספרם מחול ירבון;    הקיצתי ועודי עמך.
> תהילים קלט יט: אם-תקטל אלוה רשע;    ואנשי דמים סורו מני.
> תהילים קלט כ: אשר ימרוך למזמה;    נשוא לשוא עריך.
> תהילים קלט כא: הלוא-משנאיך יהוה אשנא;    ובתקוממיך אתקוטט.
> תהילים קלט כב: תכלית שנאה שנאתים;    לאויבים היו לי.
> תהילים קלט כג: חקרני אל ודע לבבי;    בחנני ודע שרעפי.
> תהילים קלט כד: וראה אם-דרך-עצב בי;    ונחני בדרך עולם.
> תהילים קמ א: למנצח מזמור לדוד.
> תהילים קמ ב: חלצני יהוה מאדם רע;    מאיש חמסים תנצרני.
> תהילים קמ ג: אשר חשבו רעות בלב;    כל-יום יגורו מלחמות.
> תהילים קמ ד: שננו לשונם כמו-נחש:    חמת עכשוב תחת שפתימו סלה.
> תהילים קמ ה: שמרני יהוה מידי רשע    מאיש חמסים תנצרני:    אשר חשבו    לדחות פעמי.
> תהילים קמ ו: טמנו גאים פח לי    וחבלים פרשו רשת ליד-מעגל;    מקשים שתו-לי    סלה.
> תהילים קמ ז: אמרתי ליהוה אלי אתה;    האזינה יהוה קול תחנוני.
> תהילים קמ ח: יהוה אדני עז ישועתי;    סכתה לראשי ביום נשק.
> תהילים קמ ט: אל-תתן יהוה מאויי רשע;    זממו אל-תפק ירומו סלה.
> תהילים קמ י: ראש מסבי    עמל שפתימו יכסומו (יכסימו).
> תהילים קמ יא: ימיטו (ימוטו) עליהם גחלים:    באש יפלם; במהמרות בל-יקומו.
> תהילים קמ יב: איש לשון בל-יכון בארץ:    איש-חמס רע יצודנו למדחפת.
> תהילים קמ יג: ידעת (ידעתי) כי-יעשה יהוה דין עני:    משפט אבינים.
> תהילים קמ יד: אך צדיקים יודו לשמך;    ישבו ישרים את-פניך.
> תהילים קמא א: מזמור לדוד:    יהוה קראתיך חושה לי;    האזינה קולי בקראי-לך.
> תהילים קמא ב: תכון תפלתי קטרת לפניך;    משאת כפי מנחת-ערב.
> תהילים קמא ג: שיתה יהוה שמרה לפי;    נצרה על-דל שפתי.
> תהילים קמא ד: אל-תט-לבי    לדבר רע    להתעולל עללות    ברשע     את-אישים    פעלי-און;    ובל-אלחם    במנעמיהם.
> תהילים קמא ה: יהלמני צדיק חסד    ויוכיחני     שמן ראש    אל-יני ראשי:    כי-עוד ותפלתי    ברעותיהם.
> תהילים קמא ו: נשמטו בידי-סלע שפטיהם;    ושמעו אמרי כי נעמו.
> תהילים קמא ז: כמו פלח ובקע בארץ    נפזרו עצמינו לפי שאול.
> תהילים קמא ח: כי אליך יהוה אדני עיני;    בכה חסיתי אל-תער נפשי.
> תהילים קמא ט: שמרני מידי פח יקשו לי;    ומקשות פעלי און.
> תהילים קמא י: יפלו במכמריו רשעים;    יחד אנכי עד-אעבור.
> תהילים קמב א: משכיל לדוד;    בהיותו במערה    תפלה.
> תהילים קמב ב: קולי אל-יהוה אזעק;    קולי אל-יהוה אתחנן.
> תהילים קמב ג: אשפך לפניו שיחי;    צרתי לפניו אגיד.
> תהילים קמב ד: בהתעטף עלי רוחי    ואתה ידעת נתיבתי:    בארח-זו אהלך    טמנו פח לי.
> תהילים קמב ה: הביט ימין וראה    ואין-לי מכיר:    אבד מנוס ממני;    אין דורש לנפשי.
> תהילים קמב ו: זעקתי אליך    יהוה:    אמרתי אתה מחסי;    חלקי בארץ החיים.
> תהילים קמב ז: הקשיבה אל-רנתי    כי-דלותי-מאד:    הצילני מרדפי    כי אמצו ממני.
> תהילים קמב ח: הוציאה ממסגר נפשי    להודות את-שמך:    בי יכתרו צדיקים    כי תגמל עלי.
> תהילים קמג א: מזמור לדוד:    יהוה שמע תפלתי    האזינה אל-תחנוני;    באמנתך ענני    בצדקתך.
> תהילים קמג ב: ואל-תבוא במשפט    את-עבדך:    כי לא-יצדק לפניך    כל-חי.
> תהילים קמג ג: כי רדף אויב נפשי    דכא לארץ חיתי;    הושבני במחשכים    כמתי עולם.
> תהילים קמג ד: ותתעטף עלי רוחי;    בתוכי ישתומם לבי.
> תהילים קמג ה: זכרתי ימים מקדם    הגיתי בכל-פעלך;    במעשה ידיך    אשוחח.
> תהילים קמג ו: פרשתי ידי אליך;    נפשי כארץ-עיפה לך סלה.
> תהילים קמג ז: מהר ענני יהוה    כלתה רוחי:    אל-תסתר פניך ממני;    ונמשלתי עם-ירדי בור.
> תהילים קמג ח: השמיעני בבקר חסדך    כי-בך בטחתי:    הודיעני דרך-זו אלך    כי-אליך נשאתי נפשי.
> תהילים קמג ט: הצילני מאיבי יהוה    אליך כסתי.
> תהילים קמג י: למדני לעשות רצונך    כי-אתה אלוהי:    רוחך טובה;    תנחני בארץ מישור.
> תהילים קמג יא: למען-שמך יהוה תחיני;    בצדקתך תוציא מצרה נפשי.
> תהילים קמג יב: ובחסדך תצמית איבי:    והאבדת כל-צררי נפשי כי אני עבדך.
> תהילים קמד א: לדוד:  ברוך יהוה צורי    המלמד ידי לקרב;    אצבעותי    למלחמה.
> תהילים קמד ב: חסדי ומצודתי    משגבי ומפלטי-לי:    מגני ובו חסיתי;    הרודד עמי תחתי.
> תהילים קמד ג: יהוה מה-אדם ותדעהו:    בן-אנוש ותחשבהו.
> תהילים קמד ד: אדם להבל דמה;    ימיו כצל עובר.
> תהילים קמד ה: יהוה הט-שמיך ותרד;    גע בהרים ויעשנו.
> תהילים קמד ו: ברוק ברק ותפיצם;    שלח חציך ותהמם.
> תהילים קמד ז: שלח ידיך ממרום:    פצני והצילני ממים רבים; מיד בני נכר.
> תהילים קמד ח: אשר פיהם דבר-שוא;    וימינם ימין שקר.
> תהילים קמד ט: אלהים שיר חדש אשירה לך;    בנבל עשור אזמרה-לך.
> תהילים קמד י: הנותן תשועה למלכים:    הפוצה את-דוד עבדו מחרב רעה.
> תהילים קמד יא: פצני והצילני    מיד בני-נכר:    אשר פיהם דבר-שוא;    וימינם ימין שקר.
> תהילים קמד יב: אשר בנינו כנטעים    מגדלים בנעוריהם:    בנותינו כזוית    מחטבות תבנית היכל.
> תהילים קמד יג: מזוינו מלאים    מפיקים מזן אל-זן:    צאוננו מאליפות מרבבות    בחוצותינו.
> תהילים קמד יד: אלופינו מסבלים:    אין-פרץ ואין יוצאת; ואין צוחה ברחבתינו.
> תהילים קמד טו: אשרי העם שככה לו:    אשרי העם שיהוה אלהיו.
> תהילים קמה א: תהלה לדוד:    ארוממך אלוהי המלך;    ואברכה שמך לעולם ועד.
> תהילים קמה ב: בכל-יום אברכך;    ואהללה שמך לעולם ועד.
> תהילים קמה ג: גדול יהוה ומהלל מאד;    ולגדלתו אין חקר.
> תהילים קמה ד: דור לדור ישבח מעשיך;    וגבורתיך יגידו.
> תהילים קמה ה: הדר כבוד הודך    ודברי נפלאתיך אשיחה.
> תהילים קמה ו: ועזוז נוראתיך יאמרו;    וגדלותיך (וגדלתך) אספרנה.
> תהילים קמה ז: זכר רב-טובך יביעו;    וצדקתך ירננו.
> תהילים קמה ח: חנון ורחום יהוה;    ארך אפים וגדל-חסד.
> תהילים קמה ט: טוב-יהוה לכל;    ורחמיו על-כל-מעשיו.
> תהילים קמה י: יודוך יהוה כל-מעשיך;    וחסידיך יברכוכה.
> תהילים קמה יא: כבוד מלכותך יאמרו;    וגבורתך ידברו.
> תהילים קמה יב: להודיע לבני האדם גבורתיו;    וכבוד הדר מלכותו.
> תהילים קמה יג: מלכותך מלכות כל-עלמים;    וממשלתך בכל-דור ודר.
> תהילים קמה יד: סומך יהוה לכל-הנפלים;    וזוקף לכל-הכפופים.
> תהילים קמה טו: עיני-כל אליך ישברו;    ואתה נותן-להם את-אכלם בעתו.
> תהילים קמה טז: פותח את-ידך;    ומשביע לכל-חי רצון.
> תהילים קמה יז: צדיק יהוה בכל-דרכיו;    וחסיד בכל-מעשיו.
> תהילים קמה יח: קרוב יהוה לכל-קראיו    לכל אשר יקראהו באמת.
> תהילים קמה יט: רצון-יראיו יעשה;    ואת-שועתם ישמע ויושיעם.
> תהילים קמה כ: שומר יהוה את-כל-אהביו;    ואת כל-הרשעים ישמיד.
> תהילים קמה כא: תהלת יהוה ידבר-פי:    ויברך כל-בשר שם קדשו לעולם ועד.
> תהילים קמו א: הללו-יה:    הללי נפשי    את-יהוה.
> תהילים קמו ב: אהללה יהוה בחיי;    אזמרה לאלהי בעודי.
> תהילים קמו ג: אל-תבטחו בנדיבים    בבן-אדם שאין לו תשועה.
> תהילים קמו ד: תצא רוחו ישב לאדמתו;    ביום ההוא אבדו עשתנתיו.
> תהילים קמו ה: אשרי שאל יעקב בעזרו:    שברו על-יהוה אלהיו.
> תהילים קמו ו: עשה שמים וארץ    את-הים ואת-כל-אשר-בם;    השמר אמת    לעולם.
> תהילים קמו ז: עשה משפט לעשוקים נתן לחם לרעבים;    יהוה מתיר אסורים.
> תהילים קמו ח: יהוה פקח עורים יהוה זקף כפופים;    יהוה אהב צדיקים.
> תהילים קמו ט: יהוה שמר את-גרים יתום ואלמנה יעודד;    ודרך רשעים יעות.
> תהילים קמו י: ימלך יהוה לעולם    אלהיך ציון לדר ודר:    הללו-יה.
> תהילים קמז א: הללו-יה:    כי-טוב זמרה אלהינו    כי-נעים נאוה תהלה.
> תהילים קמז ב: בונה ירושלם יהוה;    נדחי ישראל יכנס.
> תהילים קמז ג: הרפא לשבורי לב;    ומחבש לעצבותם.
> תהילים קמז ד: מונה מספר לכוכבים;    לכלם שמות יקרא.
> תהילים קמז ה: גדול אדונינו ורב-כח;    לתבונתו אין מספר.
> תהילים קמז ו: מעודד ענוים יהוה;    משפיל רשעים עדי-ארץ.
> תהילים קמז ז: ענו ליהוה בתודה;    זמרו לאלהינו בכנור.
> תהילים קמז ח: המכסה שמים בעבים    המכין לארץ מטר;    המצמיח הרים    חציר.
> תהילים קמז ט: נותן לבהמה לחמה;    לבני ערב אשר יקראו.
> תהילים קמז י: לא בגבורת הסוס יחפץ;    לא-בשוקי האיש ירצה.
> תהילים קמז יא: רוצה יהוה את-יראיו    את-המיחלים לחסדו.
> תהילים קמז יב: שבחי ירושלם את-יהוה;    הללי אלהיך ציון.
> תהילים קמז יג: כי-חזק בריחי שעריך;    ברך בניך בקרבך.
> תהילים קמז יד: השם-גבולך שלום;    חלב חטים ישביעך.
> תהילים קמז טו: השלח אמרתו ארץ;    עד-מהרה ירוץ דברו.
> תהילים קמז טז: הנתן שלג כצמר;    כפור כאפר יפזר.
> תהילים קמז יז: משליך קרחו כפתים;    לפני קרתו מי יעמד.
> תהילים קמז יח: ישלח דברו וימסם;    ישב רוחו יזלו-מים.
> תהילים קמז יט: מגיד דברו ליעקב;    חקיו ומשפטיו לישראל.
> תהילים קמז כ: לא עשה כן לכל-גוי    ומשפטים בל-ידעום:    הללו-יה.
> תהילים קמח א: הללו-יה:    הללו את-יהוה מן-השמים;    הללוהו במרומים.
> תהילים קמח ב: הללוהו כל-מלאכיו;    הללוהו כל-צבאו.
> תהילים קמח ג: הללוהו שמש וירח;    הללוהו כל-כוכבי אור.
> תהילים קמח ד: הללוהו שמי השמים;    והמים אשר מעל השמים.
> תהילים קמח ה: יהללו את-שם יהוה:    כי הוא צוה ונבראו.
> תהילים קמח ו: ויעמידם לעד לעולם;    חק-נתן ולא יעבור.
> תהילים קמח ז: הללו את-יהוה מן-הארץ    תנינים וכל-תהמות.
> תהילים קמח ח: אש וברד שלג וקיטור;    רוח סערה עשה דברו.
> תהילים קמח ט: ההרים וכל-גבעות;    עץ פרי וכל-ארזים.
> תהילים קמח י: החיה וכל-בהמה;    רמש וצפור כנף.
> תהילים קמח יא: מלכי-ארץ וכל-לאמים;    שרים וכל-שפטי ארץ.
> תהילים קמח יב: בחורים וגם-בתולות;    זקנים עם-נערים.
> תהילים קמח יג: יהללו את-שם יהוה    כי-נשגב שמו לבדו:    הודו    על-ארץ ושמים.
> תהילים קמח יד: וירם קרן לעמו    תהלה לכל-חסידיו     לבני ישראל    עם קרבו:    הללו-יה.
> תהילים קמט א: הללו-יה:    שירו ליהוה שיר חדש;    תהלתו בקהל חסידים.
> תהילים קמט ב: ישמח ישראל בעשיו;    בני-ציון יגילו במלכם.
> תהילים קמט ג: יהללו שמו במחול;    בתף וכנור יזמרו-לו.
> תהילים קמט ד: כי-רוצה יהוה בעמו;    יפאר ענוים בישועה.
> תהילים קמט ה: יעלזו חסידים בכבוד;    ירננו על-משכבותם.
> תהילים קמט ו: רוממות אל בגרונם;    וחרב פיפיות בידם.
> תהילים קמט ז: לעשות נקמה בגוים;    תוכחות בלאמים.
> תהילים קמט ח: לאסר מלכיהם בזקים;    ונכבדיהם בכבלי ברזל.
> תהילים קמט ט: לעשות בהם משפט כתוב    הדר הוא לכל-חסידיו:    הללו-יה.
> תהילים קנ א: הללו-יה:    הללו-אל בקדשו;    הללוהו ברקיע עזו.
> תהילים קנ ב: הללוהו בגבורתיו;    הללוהו כרב גדלו.
> תהילים קנ ג: הללוהו בתקע שופר;    הללוהו בנבל וכנור.
> תהילים קנ ד: הללוהו בתף ומחול;    הללוהו במנים ועגב.
> תהילים קנ ה: הללוהו בצלצלי-שמע;    הללוהו בצלצלי תרועה.
> תהילים קנ ו: כל הנשמה תהלל יה:            הללו-יה.    